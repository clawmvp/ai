[
  {
    "id": 2291,
    "title": "Ce conține programul All About Parenting",
    "text": "În această lecție te invit să vezi ce conține All About Parenting. Programul are zece capitole, iar fiecare capitol are în medie 25-30 de episoade. Îți sugerez să parcurgi episoadele pe rând, unul câte unul, unul pe zi, pentru ca informația să se așeze mai bine și pentru a-ți da timp să aplici tehnicile pe care le vei învăța. Știi, foarte mulți oameni spun că știu un anumit lucru, dar, dacă îi întrebi apoi cât aplică din ceea ce pretind că știu, vor răspunde „Nimic” sau „Puțin”. Cu alte cuvinte, au o înțelegere de suprafață, sumară. Dacă vrei să beneficiezi cu adevărat de acest program, e important să îți dai timp și să pui în practică, nu doar să afli informații noi. Așa cum probabil ai văzut deja, poți asculta episoadele în varianta audio atunci când conduci, când faci sport sau când gătești. Dacă vrei să vezi episoadele lecție pe un ecran mai mare, cum ar fi un calculator sau un televizor, poți să folosești funcția de Airplay, disponibilă în aplicație. Și acum, te invit să trecem, pe scurt, prin cele zece capitole așezate într-o ordine care nu este deloc aleatorie. Nu trebuie să reții tot ce urmează să-ți spun acum, pentru că scopul este să îți creezi o imagine de care ansamblu și să știi cam ce urmează să înveți și când. Primul capitol este despre esența comunicării între părinți și copii. În acest capitol, vei primi soluții pentru cele mai frecvente refuzuri cu care se confruntă părinții în relația cu copiii lor și cu care probabil te-ai confruntat și tu. Un fel de kit de prim ajutor pentru părinții care nu reușesc să-i facă pe cei mici să asculte fără negocieri. Refuzul de a dormi, refuzul de a mânca, refuzul de a se spăla pe dinți, de a închide televizorul, refuzul de a împărți jucăriile, refuzul de a dormi în patul lui, refuzul de a se îmbrăca adecvat cu locul unde merge sau cu vremea de afară. Practic, la finalul acestui capitol, copilul tău îți va spune din ce în ce mai des „Da, mami” și tot mai rar sau chiar deloc „Nu” sau „Nu vreau”, iar tu vei ridica din ce în ce mai puțin tonul și vei avea din ce în ce mai puține momente în care îți pierzi răbdarea sau în care spui lucruri pe care ajungi ulterior să le regreți. Capitolul 2 este fundația unui părinte echilibrat. Aici, vei învăța mai mult despre cele 3 Nevoi Psihologice de Bază. Mai mult, în acest capitol, vei descoperi cum poți să rezolvi situațiile în care partenerul tău vrea să-i dea ciocolată copilului, iar tu nu ești de acord cu asta. Sau tu vrei să îl îmbraci mai bine, pentru că ți se pare frig, iar celălalt părinte spune „Hai lasă, că nu e chiar așa de frig afară. Să se călească și el”. Și știi acele situații în care vă așezați la masă, iar bunica insistă să lăsați televizorul deschis, poate chiar pentru știrile de la ora 5? Sau, mai încolo, tu vrei să pui accentul pe studiul matematicii și al altor științe exacte, iar celălalt părinte vrea să puneți accentul pe antrenamentele de sport sau de pian? Ce vreau să spun este că, la finalul acestui capitol, vei ști cum să stabilești reguli de comun acord și cum să faci echipă cu ceilalți membri ai familiei tale, astfel încât copilul vostru să crească echilibrat și, în același timp, să păstrezi armonia și pacea din casă, poate atât de mult zdruncinată în această perioadă, nu-i așa? Vei învăța cum poți tu să influențezi schimbarea către un parenting echilibrat, fără să ajungi să spui: „Eu fac, dar ceilalți...” Capitolul 3 este despre Stima de sine și Motivația Optimă. Știu, poate sună pompos sau greu de înțeles, Stimă de sine, Motivația Optimă, însă știi ce probleme rezolvi aici? Toate acele situații în care copilul nu are încredere în el, e timid, e temător sau spune „Dar eu nu știu”, „Dar eu nu pot”, „Fă tu, că eu nu mă pricep” sau „Uite, Miruna e mai bună decât mine la mate. Eu sunt praf”. Sau, când vine de la școală plângând și spune cu tristețe sau deznădejde, chiar așa, stând cu umerii plecați: „Mami, mi-au spus fetele că sunt grasă” sau când vrea să renunțe la sportul preferat sau instrumentul pe care îl studiază pentru că un profesor l-a umilit sau l-a făcut să creadă că nu este bun. După ce aplici tehnicile din acest capitol, vei avea un copil care trece cu fruntea sus peste critica celor din jur, care ia un feedback drept oportunitate de învățare, și nu motiv de dezamăgire, un copil care va ști să se ridice după o notă mică sau un examen picat și să o ia de la capăt, hotărât să ajungă la obiectiv, la succes. Și, mai ales, vei avea un copil, un viitor adult, care nu renunță când dă de greu și care va ști cum să caute soluția atunci când ceva nu merge bine în viața lui, în loc să se retragă în carapacea lui sau să aștepte soluții din afară, de la ceilalți. Mai mult decât atât, aici, vei învăța în special ce greșeli să eviți să faci. E vorba despre acele greșeli care lasă cicatrici adânci, cum ar fi comparațiile, perfecționismul, critica, etichetele. Toate acestea sunt extrem de nocive pentru Stima de sine a copiilor noștri și cred că, din păcate, ne sunt cunoscute. Le-am trăit mulți dintre noi pe pielea noastră și cu siguranță nu vrem să le dăm mai departe și copiilor noștri. Capitolul 4 este despre responsabilitate și competență. Tehnicile și metodele din acest capitol te vor ajuta să ai un copil care nu își mai lasă șosetele murdare pe jos, jucăriile împrăștiate pe covor sau farfuria murdară pe masă, un copil care se spală pe dinți fără rugăminți sau mănâncă morcovul și salata din farfurie, pentru că a înțeles că e corpul lui, așadar ține de el să aibă grijă de el. Mai mult, vei evita acele momente când îl rogi să își pună hainele în dulap și el se uită mirat la tine și spune „Asta faci tu mereu. De ce să fac eu?” Mai exact, vei avea un copil care înțelege tot mai mult că e treaba lui, și nu a ta, să își facă patul, că e treaba lui, și nu a ta, să își facă temele, că e treaba lui, și nu a ta, să-și strângă jucăriile de pe jos, că e treaba lui, și nu a ta, să-și pună hainele murdare în coșul pentru rufe. Cu alte cuvinte, copilul tău va înțelege tot mai mult care sunt responsabilitățile lui și și le va asuma. Vei ști cum să-i predai responsabilitatea copilului tău și cum să-l ajuți să fie competent, fără să îi sufli mereu în ceafă, fără să stai tot timpul pe capul lui ca un polițist și fără să faci tu lucrurile în locul lui. Capitolul 5 este despre cum să ai un copil cooperant. Părintele echilibrat obține cooperarea copilului fără pedepse și fără mită. În acest capitol vei vedea cum poți scăpa de situațiile în care trebuie să îi repeți de o sută de ori să închidă televizorul sau de momentele de la masă când împinge farfuria cu mâncare, deși te-ai străduit și i-ai gătit felul lui preferat. Sau de serile în care te ignoră atunci când îi ceri să-și strângă jucăriile de pe jos sau de situațiile în care se tăvălește pe jos în magazin, pentru că nu vrei să-i cumperi nu știu ce jucărie. După ce vei parcurge acest capitol, vei avea un copil cooperant, adică un copil care te aude, care înțelege ceea ce-i ceri, care spune din ce în ce mai des „Da, mami” și care îți respectă deciziile fără să negocieze, pentru că vei ști cum să stabilești reguli pe care le respectă și cum să-i obții acordul fără mită, fără pedeapsă, fără amenințare sau cedare în fața copilului. În plus, vei reuși să ai o relație bazată pe respect, nu pe frică sau suferință, rezultate în urma pedepselor. În capitolul 6, vei afla care este diferența dintre problemele copilului și problemele părintelui. În acest capitol, vei scăpa de situațiile în care copilul vine la tine să pârască alt copil care i-a smuls jucăria. Copilul renunță să mai facă baschet sau balet sau înot pentru că un alt copil l-a jignit sau s-a luat de el. Sau copilul nu e în stare să își rezolve orice conflict cu alt copil și vine mereu la tine, să-l ajuți tu. La finalul acestui capitol, vei avea un copil care știe singur ce trebuie să facă atunci când intră într-un conflict, când se ceartă pe o jucărie cu un alt copil sau un alt copil se ia de el și îl jignește. Mai exact, vei avea un copil care este conștient că problemele lui sunt ale lui și va ști cum să și le rezolve, pentru că va fi învățat asta de la tine. Capitolul 7 este despre gestionarea emoțiilor, lucru atât de necesar pentru cei mici, dar și pentru cei mai mari, adică părinții. În acest capitol, vei ști cum să gestionezi corect situațiile în care copilul izbucnește în plâns pentru că nu suportă papucii pe care i i-ai dat în picioare sau copilul face o criză de nervi la masă, pentru că nu vrea să mănânce orezul din farfurie. Copilul se înfurie, țipă, urlă, ba chiar te lovește atunci când ii ceri să închidă televizorul. O simplă ieșire la cumpărături se transformă într-un coșmar cu urlete, dat din picior și tăvălit pe jos. Și, mai mult, vei ști cum să readuci liniștea și calmul atunci când întreaga casă fierbe de nervi și nimeni nu știe cum să spună stop emoțiilor negative. Ce vreau să spun este că, la finalul acestui capitol, vei avea un copil care se înfurie tot mai rar, care își recunoaște emoțiile negative și știe ce să facă cu ele atunci când apar, fără să se transforme într-un vulcan de nervi care erupe când ți-e lumea mai dragă. Vei afla cum poți crește un copil care să nu ajungă la ceartă de fiecare dată când simte frică sau furie, un copil echilibrat și sănătos emoțional sau chiar fizic, pentru că știi, stresul și frica sunt distrugătoare. Capitolul 8 este despre cum previi și cum tratezi comportamentele negative. Poate că ți s-a întâmplat și ție să fii în supermarket, copilul tău să adune în palmele lui micuțe 3 ouă Kinder și încă vreo două ciocolate, iar, când încerci să i le iei frumos din mâini, începe scandalul și îți vorbește urât, te face mamă rea de față cu tot magazinul sau chiar trântește pe jos de nervi acele ouă. În acest capitol, vei descoperi o serie de pași care te vor ajuta să identifici dacă acesta este comportamentul negativ intenționat sau neintenționat. În acest capitol, vei învăța cum să gestionezi toate aceste comportamente negative. Vei avea, pe cale de consecință, un copil care alege să nu smulgă jucăria altui copil, pentru că înțelege care sunt consecințele. Vei avea un copil care închide televizorul la ora stabilită și nu mai face crize de nervi atunci când ii ceri asta. Cu alte cuvinte, vei înțelege ce anume din ceea ce ai făcut tu sau ceilalți adulți din viața copilului a încurajat astfel de comportamente și ce poți face concret ca să scapi de ele și să crești un copil educat și politicos, cooperant și înțelegător. Capitolul 9 este despre disciplină. Dacă tot ceea ce ai încercat până acum ca să ai un copil care te citește, tehnici, metode, limite, reguli, consecințe nu funcționează, în acest capitol, vei vedea cum poți să aplici disciplina, adică ce să faci când ai încercat să-i oferi opțiuni, dar el tot ca el vrea, când l-ai învățat despre responsabilitate, dar el își uită bicicleta în parc a treia oară. Și nu, nu mă refer la a-l pedepsi, pentru că, și dacă îl pedepsești, el tot va smulge jucării, tot va refuza să închidă televizorul, tot își va lăsa camera dezordonată, tot nu își va duce farfuria murdară la chiuvetă și tot va refuza să își facă temele. Însă, după ce vei învăța cum să aplici disciplina, toate aceste comportamente se vor diminua și chiar vor dispărea. Vei obține cooperarea copilului tău cu căldură și cu fermitate, fără să folosești mita sau pedeapsa, pentru ca mai apoi să te simți vinovată. Capitolul 10 este despre cum îi implici armonios pe toți membrii familiei. În acest capitol, vei descoperi cum poți scăpa de situațiile în care bunica acceptă să vă ajute, dar o face după regulile ei. Îl lasă la televizor, chiar dacă ție nu-ți place treaba asta, sau îl lasă să se culce la miezul nopții, chiar dacă acasă, cu tine, asta nu se întâmplă. Sau știi situațiile în care simți că tu faci toată treaba în casă, ajungi des la epuizare și nu știi cum să comunici asta familiei tale pentru a primi ajutor. Cu alte cuvinte, vei învăța să vorbești pe limba fiecăruia dintre adulții care participă la creșterea copilului tău și îi vei aduce de partea ta, fără să te privească ca și cum ți-ar spune: „Bine că vii tu să ne înveți cum se cresc copiii”. Vei ști cum poți face în așa fel încât să ai o familie care lucrează ca o echipă, în care fiecare membru își cunoaște responsabilitățile și nimeni nu se întreabă „Dar celălalt de ce nu face lucrul respectiv?”."
  },
  {
    "id": 2104,
    "title": "Cum adresezi întrebări în program",
    "text": "Eu și colegii mei suntem alături de tine pe tot parcursul călătoriei tale în acest program și îți stăm la dispoziție pentru a clarifica nelămuririle care pot apărea între timp. Vei vedea că, sub fiecare lecție, există o secțiune unde poți adresa întrebări. Acesta este locul în care va avea loc interacțiunea noastră. Acum aș vrea să discut cu tine despre rolul acestor întrebări și responsabilitatea fiecăruia dintre noi. În primul rând, aceste întrebări au menirea de a te ajuta pe tine să pui în practică informația pe care o prezint în acel episod. Dacă ai încercat să pui în practică informația respectivă și nu ți-a ieșit, dacă eu am spus ceva ce tu nu ai înțeles sau dacă nu ești de acord cu informația pe care o asculți, scrie-mi sub acel lecție și vei primi un răspuns în două-trei zile. Așadar, întrebările de sub fiecare lecție sunt strict legate de lecția pe care tocmai l-ai urmărit. Acesta este rolul acestui dialog între noi. Întrebările despre alte subiecte decât cel menționat vor fi redirecționate în altă parte sau arhivate. În al doilea rând, te încurajez să adresezi întrebări cât mai specifice, să descrii cât mai clar situația, pentru a ne ajuta să-ți răspundem cât mai bine la întrebare. Știu, întrebările pe care le ai în acest moment sunt foarte multe și nu e ușor întotdeauna să ai răbdare să primești informația pas cu pas, în fiecare zi, în primul capitol, în al doilea capitol și așa mai departe. Îți promit, în schimb, că răbdarea ta va fi fost răsplătită. În al treilea rând, sub fiecare episod, ai la dispoziție zeci de întrebări adresate de părinții care urmăresc și ei programul, însoțite de răspunsurile mele sau ale colegilor noștri. Te încurajez să le citești. Chiar dacă au sau nu legătură cu situația ta, te vor ajuta să înțelegi mai bine teoria, practica, dar și exemplele pe care le folosesc în acest program. Așadar, înainte de a adresa o întrebare nouă, verifică, te rog, dacă nu cumva răspunsul pe care îl aștepți este deja acolo. Iar acum, că ai văzut ce urmează în această călătorie pe care o începi alături de mine, te aștept în lecția următoare, unde vei afla cum să îți planifici timpul de studiu și cum poți să devii un părinte mai bun pentru copilul tău, cu doar 15 minute pe zi."
  },
  {
    "id": 16,
    "title": "Fii un părinte mai bun cu 15 minute pe zi",
    "text": "Lipsa timpului este inamicul nostru numărul 1, al nostru, al părinților. Acesta este motivul pentru care, în acest episod, vei afla despre cum poți să fii un părinte mai bun cu doar 15 minute pe zi. Un sfert de oră pe zi este timpul suficient pe care trebuie să îl dedici pentru a urmări un singur episod din cadrul programului și pentru a pune în practică recomandarea de la finalul fiecărui episod. Aceste recomandări de la finalul episoadelor sunt exerciții practice care te ajută să înțelegi mai bine informația și să o aplici în cazuri concrete cu al tău copil sau cu ceilalți membri ai familiei. Hai să vedem cum poți implementa acest obicei. În primul rând, gândește-te, te rog, când poți să-ți acord cele 15 minute, când poți avea acest timp doar pentru tine, fără să fii deranjată de nimeni, în așa fel încât să te poți concentra pe subiectele discutate. Eu îți recomand să legi această activitate de un obicei pe care îl ai deja, de ceva ce faci în mod regulat. Poate că e băutul cafelei dimineața în liniște, când copiii încă nu s-au trezit sau poate că e în pauza de prânz de la birou, dacă ești de obicei atunci singură. Sau poate fi seara, după ce au adormit copiii. Dacă ești genul de persoană care funcționează cu remindere și programări, poți să îți pui în calendar ”Ședință: întâlnire pentru a fi un părinte mai bun”, ceva de genul acesta. Probabil că 15 minute pe zi ți se par puține, însă ai încredere că, pe termen lung, acestea fac o diferență enormă, la fel ca în metafora cu vaporul și schimbarea direcției cu câte un grad, pe care ți-am oferit-o ceva mai devreme. Știi, cheia succesului este să planifici și să fii consecventă. Primul pas constă în a avea intenția de a face ceva, însă asta nu este suficient pentru a parcurge tot drumul necesar ca să-ți atingi obiectivul. Al doilea pas este planificarea: când, unde și cum. Un studiu citat de Robert Cialdini în cartea sa ”Persuasion” spune că un grup de persoane aflate într-un centru de reabilitare în urma consumului de droguri au fost rugate să își pregătească CV-ul până la finalul zilei, pentru a-și găsi un job în momentul în care vor ieși din acest centru. Grupul a fost împărțit în două grupe mai mici. Persoanelor din prima grupă li s-a spus să se gândească la un plan pe structura ”Unde - Când - Atunci”. Un exemplu ar fi: în sala de mese, când prânzul se va sfârși, iar mesele vor fi strânse, atunci voi rămâne acolo să îmi pregătesc CV-ul. Persoanele din cealaltă grupă nu au primit niciun fel de indicație. Care au fost rezultatele și diferențele? Ei bine, 80% din persoanele din prima grupă, cele cărora li s-a recomandat să planifice, au întocmit un CV complet, în timp ce în cealaltă grupă nicio persoană nu a reușit să își facă CV-ul. E o diferență enormă între cele două categorii. Așadar, te invit să planifici acum. În primul rând, alege-ți un spațiu unde vrei să urmărești programul 15 minute pe zi, doar tu cu tine. În al doilea rând, alege un timp din zi când vrei să faci asta. Ideal ar fi să legi activitatea nouă de ceva ce deja faci regulat în fiecare zi, la aceeași oră, cum e poate cafeaua de dimineață, pauza de prânz sau ritualul de seară. În al treilea rând, pune-ți în calendar și stabilește-ți un reminder pe telefon, care să-ți aducă aminte de cele 15 minute pentru a fi cel mai bun părinte care poți fi pentru copilul tău."
  },
  {
    "id": 1,
    "title": "Cauzele pentru care copilul tău spune “NU”",
    "text": "Ce sunt nevoile Psihologice de Bază și ce legătură au ele cu refuzurile copilului tău."
  },
  {
    "id": 2,
    "title": "Ce fel de părinte ești?",
    "text": "Află ce stil parental ai și înțelege care sunt avantajele și dezavantajele fiecărui stil parental și ce poți face ca să devii părintele echilibrat de care copilul tău are nevoie."
  },
  {
    "id": 3,
    "title": "Cum să stabilești reguli și limite",
    "text": "În ce situații e necesar să stabilești reguli și limite pentru a favoriza cooperarea copilului tău?"
  },
  {
    "id": 4,
    "title": "Primele 2 tehnici: „Planifică în avans\" și „După ce\"",
    "text": "Copiii trăiesc în prezent. Două tehnici prin care să profiți de acest lucru pentru a obține cooperarea copilului."
  },
  {
    "id": 5,
    "title": "Următoarele 2 tehnici: „Da, dacă...\" și \"Opțiuni în limită\"",
    "text": "Alte 2 tehnici valoroase pe care le poți folosi zilnic și care te vor scoate mai ușor din situațiile în care copilul tău refuză."
  },
  {
    "id": 6,
    "title": "Dacă totuși ceva nu funcționează, ce poți să faci mai departe",
    "text": "Află ce sunt consecințele și care sunt condițiile pe care trebuie să le îndeplinească."
  },
  {
    "id": 7,
    "title": "Găsește consecințe logice și aplică-le când e cazul",
    "text": "Care sunt diferențele dintre consecințele logice și cele naturale și când să le aplici pe fiecare pentru a dezvolta responsabilitatea și autodisciplina."
  },
  {
    "id": 8,
    "title": "Cum gestionezi refuzul de a închide gadgeturile",
    "text": "Salut din nou. Fără doar și poate, nu este deloc simplu să fii un parinte echilibrat. Ce să faci? Să-i închizi televizorul de tot și să îl scoți afară din casă sau să-l lași să se uite la televizor sau să folosească un gadget cât timp vrea el? Foarte mulți părinți îmi spun: „E foarte mic și se plictisește repede. Adică, se uită puțin la televizor, după care nu îl mai interesează. E vreo problemă dacă țin televizorul deschis? „Câte desene animate să-i pun și ce fel de desene animate? Cât timp? La ce vârstă?” Toate aceste întrebări își găsesc răspunsul în acest episod. Îți propun să le luăm pe rând. Părerea mea este aceea că, până la doi ani, televizorul sau orice fel de gadget nu prea are ce să caute în viața unui copil. Sunt alte lucruri pe care le poate învăța și în alt fel decât prin a se uita la televizor. Cu toate acestea, dacă alegi să îl lași la televizor, fă-o în bucățele mici. Mulți părinți spun: „Copilul meu se uită prea mult la televizor.” Cine are telecomanda? Tu ai telecomanda. Oferă-ți șansa de a avea control asupra timpului petrecut la televizor și asupra programelor pe care le vizionează copilul tău. Care ar fi primul pas? Uită-te la reguli, mai exact, la limite. Din punctul tău de vedere, pentru vârsta copilului tău, cât timp ar putea să se uite la televizor, zilnic? Probabil că la 4 ani ar putea să se uite la televizor o oră. Așază asta în programul lui zilnic: de luni până duminică, se poate uita la televizor o oră, iar, sâmbăta și duminica, poate o oră și jumătate sau două, dacă mai vede un film. Undeva pe la 6, 7 ani, ar putea să se uite o oră și jumătate sau două. Încearcă, totuși, să ții sub două ore timpul pe care copilul tău îl petrece în fața unui televizor sau gadget. În America, statisticile ne arată că un copil între doi și cinci ani se uită la televizor sau folosește un gadget aproape treizeci și două de ore pe săptămână. Asta este mai mult de 4 ore pe zi. Este imens. Așadar, stabilește o limită, stabilește o regulă. Asta nu o să fie foarte simplu în cazul copiilor mai mari, care deja au acces nelimitat la televizor. De îndată ce tu le restrângi timpul, probabil că se va lăsa cu rugăminți, cu plânsete sau cu presiuni din partea copilului. Acceptă-le, empatizează și spune-i: „Știu că ai vrea să te uiți mai mult la televizor. Noi suntem o familie și, la noi în familie, am stabilit această regulă” sau „Eu am stabilit această regulă”, dacă doar tu ai stabilit-o. „Tu alegi la ce programe te uiți și poți alege între aceste trei sau patru programe. Tu alegi cum îți împarți timpul, dacă te uiți această oră la televizor toată odată sau jumătate de oră dimineața și jumătate de oră seara.” Folosește această tehnică de oferire a alternativelor în cadrul limitei tale. Ca să-ți ofer un exemplu personal, eu, până la vârsta de cinci ani, cinci ani și jumătate, a fiului meu, am ales varianta filmulețelor pe YouTube. De ce? Pentru că am control asupra a ceea ce vede, pot să aleg eu acele filmulețe și, mai mult decât atât, știu exact cât durează. Știu că un episod durează 15 minute sau 20 de minute și pot să-i spun fiului meu: „Te uiți la un episod sau la aceste două episoade.” În acest fel, timpul este mult mai ușor de controlat. Ce tehnici să folosești? Planificarea în avans: spune-i exact copilului tău cât timp se poate uita la televizor. Dacă-i spui 15 minute, asigură-te că, prin autodisciplină, vor fi 15, nu 25 de minute. Și tu o să spui: „Bine, bine, dar, după ce se termină cele 15 minute, copilul insistă, pentru că vrea mai mult.” Folosește din nou planificarea în avans și, înainte cu cinci minute să se termine timpul alocat, spune-i copilului tău: „Mai ai 5 minute să te uiți la televizor.” În momentul în care timpul s-a terminat, spune-i copilului tău așa: „Timpul s-a terminat. Televizorul va trebui închis.” „Dar mai vreau,te rog. ” „Știu că vrei să te mai uiți la televizor. E distractiv, așa-i? Te vei putea din nou uita la televizor diseară sau mâine” (în funcție de momentul în care se va uita la televizor). „Acum, televizorul trebuie să fie închis. Ne putem juca cu altceva. Poți alege un Lego sau putem desena împreună. Închizi tu televizorul sau îl închid eu? Ce alegi?” Îi dai și aici variante, pentru că așa cum ți-am spus, nu te rogi de copil, nu insiști, nu îi spui de o sută de ori. De cele mai multe ori, copilul va alege să ia el telecomanda și să închidă televizorul, iar, dacă nu face acest lucru, îl vei face tu. Ia telecomanda și închide televizorul. În momentul în care ești în continuare ferm și cald, lucrurile se întâmplă, dar mai e un aspect important asupra căruia aș vrea să-ți atrag atenția. Nu folosi televizorul sau gadgetul nici ca recompensă, nici ca pedeapsă. Dacă tu îi iei copilului tău televizorul, tableta sau orice fel de alt gadget la care ține, atunci când nu se comportă așa cum îți place ție, e posibil ca importanța acestui gadget să crească în ochii copilului. Valabil și pentru momentul în care folosești același gest ca recompensă. Televizorul, gadgetul, desenele animate pot să existe pur și simplu. Nu le restricționa atunci când copilul tău se comportă așa cum ție nu-ți place și nici nu le oferi ca recompensă, spunându-i: „Dacă ești cuminte, poți să te uiți la desene animate.” Despre ce fel de consecințe să alegi atunci când copilul tău nu cooperează am detaliat în capitolul destinat disciplinei, iar acolo explic mult mai în detaliu uriașa diferență dintre pedeapsă și disciplină. Dacă ne referim strict la informația din acest capitol, e important să nu legi televizorul sau gadgetul de un comportament pozitiv sau negativ al copilului tău. Iată o altă întrebare care vine destul de des: „La ce fel de desene animate sau ce fel de programe poate accesa copilul meu?” Ei bine, cu cât copilul este mai mic, cu atât este mai important ca programul pe care copilul tău îl parcurge să aibă un ritm lent, așa, ca în viața reală, sau și mai lent decât atât. În momentul în care secvențele se schimbă foarte rapid, cum e cazul reclamelor, bunăoară, copilul începe să înmagazineze informația în fragmente foarte scurte, pe care nu le poate lega între ele. Asta îl poate împiedica mai târziu să dezvolte atenția de care va avea nevoie la școală sau la grădiniță. Știi, e o mare diferență între desenele animate actuale, cu roboți poate, care sunt făcute pe principiul reclamelor, unde secvențele sunt foarte rapide, și desenele animate pe care le puteam urmări noi când eram copii. Îți mai aduci aminte Albă-ca-Zăpada, Pinocchio sau Cartea Junglei? Caută acele desene animate care au un ritm lent. De regulă, sunt făcute cu 10, 15 ani în urmă. Pe măsură ce copilul crește, acest ritm al informației pe care o primește poate să crească. Dar și aici conținutul este important, nu numai cât timp se uită. Este evident că, dacă conținutul desenelor animate este unul violent, ar putea să îl atragă pe această latură. Uită-te împreună cu copilul tău la acele desene animate care-i fac plăcere, explică-i ceea ce vede, mai ales dacă e ceva ce nu-ți place, cum ar fi un cuvânt, o expresie sau chiar un comportament. Acest lucru se întâmplă chiar și în 101 dalmațieni, de exemplu. Cruella are un vocabular nu tocmai ca cel pe care ți l-ai dori replicat de către copilul tău. Explică-i copilului tău: „Cruella are un vocabular extrem de nepotrivit, așa-i? O doamnă nu vorbește așa. Nu este deloc elegant ce a spus în acest moment.” Astfel, copilul tău poate discerne între ce învață din acele desene animate, ce primește și ce poate replica mai departe. Folosește-te de aceste exemple, în așa fel încât să clădești comportamente dorite la copilul tău. Ar mai fi un element important aici: nu ceda presiunii copilului tău. Va exista un moment în care toți copiii din clasă vor avea tabletă sau telefon. Dacă tu simți că este prea devreme pentru copilul tău să primească o tabletă, un telefon sau chiar acel telefon pe care și-l dorește, spune Stop. „Înțeleg că îți dorești acest gadget și înțeleg că toți colegii tăi au același tip de gadget.” Dacă ai nevoie de informații suplimentare despre cum să-i crești Stima de sine copilului tău, te rog să urmărești acel capitol destinat Stimei de sine și Motivației interne, în așa fel încât să-i descurajezi nevoia de a se compara mereu cu alții. Arată-i în ce fel poate fi special, fără a avea acele gadgeturi pe care toți copiii le au. Dacă simți, pe de altă parte, că al tău copii se simte marginalizat pentru că nu a urmărit nu știu ce Angry Birds, deși toț ceilalți copii din grupă au făcut-o, parcurge acest film împreună cu copilul tău și scoate în evidență acele elemente care îți plac și care sunt valoroase. Cred că fiecare filmuleț, fie el desen animat sau nu, are atât lucruri bune, cât și lucruri mai puțin bune. În primul rând, când le urmăriți împreună, creezi un moment important de conectare între tine și copilul tău, pentru că discutați ceea ce vedeți. În al doilea rând, îți dă și ție șansa să așezi informațiile la locul lor: „Acesta este un comportament cu care noi suntem de acord, pe care îl susținem, iar acesta este un comportament pe care mai bine l-ai lăsa deoparte.” Un alt aspect despre televizor sau orice gadget este că ar fi de dorit să nu existe în camera copilului tău. Până la ce vârstă? Până la orice vârstă. Nici la noi în dormitor nu are ce să caute un televizor. Este mult mai greu de controlat timpul în care copilul tău are acces la acest gadget atunci când se află la el în cameră. Și tentația este foarte mare, mai ales pe măsură ce anii trec. Dacă ai un copil care este deja mare și poate rămâne singur acasă, probabil îți pui întrebări referitoare la ce fel de programe poate accesa la televizor sau la laptop, ba mai mult, cum să-i restricționeze accesul la aceste programe. Majoritatea furnizorilor de televiziune sau de internet au soluții în această direcție. Poți să te interesezi și să afli cum faci, în așa fel încât copilul tău să nu aibă acces decât la acele programe pe care le agreezi și tu. Îți doresc succes să iei aceste informații despre ce să faci cu televizorul, telefonul sau orice alt gadget și să le pui în practică, adaptându-le situației tale. Adu-ți aminte: telecomanda este la tine. În momentul în care ai stabilit o limită și te ții de ea, copilul, încet-încet, o va respecta. Iată ce îți propun să faci în continuare: în primul rând, discută cu membrii familiei tale, cu adulții, de preferință, și gândiți-vă împreună la această limită a televizorului sau a gadgeturilor. Care sunt programele la care ați vrea ca al vostru copil să aibă acces și care sunt programele pe care ați dori cumva să le amânați pentru mai târziu, către niciodată? Glumesc. Pasul 2: agreați împreună timpul pe care copilul îl petrece la televizor și cum vă asigurați că acel timp este păstrat. Iar, mai apoi, gândiți-vă cum comunicați copilului această limită. Ce fel de alternativă sau ce fel de opțiuni poate avea, în așa fel încât să primească această limită, iar Nevoia lui de Autonomie să fie satisfacută? 4, și nu în ultimul rând, gândește-te la ce poți schimba tu, ca părinte, în viața ta, în așa fel încât această dependență de televizor sau de calculator să se diminueze și în viața copilului tău. Poate o seară pe săptămână sau două, televizoarele rămân stinse pentru toată lumea? Cum ar fi?"
  },
  {
    "id": 10,
    "title": "Cum gestionezi refuzul alimentelor",
    "text": "Copilul nu mănâncă nimic. Cum îi diversifici alimentația fără a-l forța."
  },
  {
    "id": 9,
    "title": "Cum gestionezi problemele la despărțire",
    "text": "Trebuie să lași copilul la bunici, cu bona sau la grădiniță. Cum faci ca despărțirea să fie fără hohote de plâns și fără să te simți vinovată?"
  },
  {
    "id": 11,
    "title": "Cum gestionezi refuzul de a-și face temele",
    "text": "Temele. Un subiect poate la fel de controversat cum este religia sau ce e bine să mănânce copilul, dacă îl vaccinezi sau nu-l vaccinezi. Referitor la teme, majoritatea părinților avem păreri diferite. Evident, eu îmi voi expune acum părerea mea referitoare la teme și ce ai putea să faci în această direcție, iar tu alegi mai departe ce ți se potrivește și lucrurile în care crezi, conform valorilor și convingerilor tale. Ei bine, nu știu dacă știi, dar sunt unele școli unde copiii ajung să facă multe teme. De ce? Pentru că pur și simplu profesorii nu vorbesc între ei. Adică, profesoara de istorie dă teme, profesoara de fizică dă și ea teme, profesoara de matematică, evident, și ea și te trezești în clasa a șaptea că al tău copil are de făcut trei, poate chiar patru ore de teme. Asta se întâmplă și mai devreme de atât. Acest lucru variază și în funcție de țară, în unele țări fiind mai multe teme, iar în altele către deloc. Mai e un aspect extrem de important, pe care eu l-am cercetat ani de zile, și anume corelația între teme și performanța școlară. Vrei să-ți spun un secret? Nu există nicio corelație. La prima vedere, ar putea părea că un copil care face două ore de teme pe zi va fi mai bun la școală, în comparație cu unul care face doar o oră de teme. Va fi mai performant, credem noi, va învăța mai bine, credem noi, va avea note mai bune și va ști mai multe lucruri. Ei bine, nu-i deloc așa și hai să-ți explic de ce. Cele mai performante sisteme de învățământ din lume fie nu au teme, fie au foarte puține teme și nu are legătură acum dacă vorbim despre școala fizică sau online. Mă refer aici la Finlanda, Suedia și Japonia. În majoritatea acestor țări, există o regulă simplă referitoare la teme: fie până în clasa a patra nu se dau teme deloc, fie se adună gradual câte zece minute de teme per an școlar, mai exact, 10 minute în clasa întâi, 20 de minute în clasa a doua, 30 de minute în clasa a treia și fă, te rog, tu calculul mai departe. Nu se ajunge la patru ore în niciun caz în clasa a șaptea. Am întâlnit o fată despre care vorbesc foarte des, pentru că pe mine m-a zguduit povestea ei. Mama acestei fete a venit la mine în contextul în care, la 14 ani această fată de clasa a șaptea era deja la a doua tentativă de suicid. Sigur, eu nu sunt psihiatru și sigur că nu pot să lucrez calificat cu astfel de copii, iar mama ei știa foarte bine acest lucru. Voia doar să știe ce ar putea face diferit, din punctul meu de vedere, în loc să îi dea pastile, ceea ce i s-a spus aproape de fiecare dată să facă. Această fată, al cărei nume aș prefera să nu-l dezvălui, începea școala la ora 12 și avea cursuri până în jurul orei 18. Se trezea în fiecare dimineață în jurul orei 10. De ce atât de târziu? Pentru că de două, trei ori pe săptămână, avea meditații la matematică și la română, deoarece urma să intre la liceu. Ajungea acasă extenuată, la ora 20 sau 21, și mai avea de făcut patru ore de teme. Acest copil, fără să se joace, fără să se spele, fără să-și petreacă timp cu familia sau cu prietenii în vreun fel, nu putea să se culce înainte de ora 12 noaptea, câteodată chiar 1. Asta pentru că nu avea timp fizic să-și termine temele. Imaginează-ți cum arată viața unui astfel de copil, care are poate o singură oră liberă pe zi doar pentru el. Ce făcea în această oră liberă această fată? Desena. E tot ceea ce își putea permite să facă la vârsta ei, la 14 ani. Avea o presiune enormă din partea ambilor părinți și din partea profesorilor de a-și face temele și de a fi cea mai bună. Și da, era printre cei mai buni copii din clasă. A fost la foarte multe olimpiade și, cu toate acestea, ceva nu era ok. Era la a doua tentativă de suicid. De ce? Pentru că a clacat. În plus față de asta, i-a spus mamei ei că ar vrea să meargă la Liceul de Arte. Îi plăcea foarte mult să deseneze, iar mama ei i-a spus: „Cum să mergi la Liceul de Arte? Artiștii mor de foame. Va trebui să faci un liceu tehnic. Uite, ești foarte bună la matematică, la fizică, la chimie.” Și, atunci, copilul a clacat. Așa că vin să te întreb, pentru că nu este deloc o situație izolată, din păcate e din ce în ce mai prezentă: ce contează, până la urmă? Contează fericirea copilului, echilibrul lui sau performanța școlară? S-ar putea să îmi spui, în acest moment, cum foarte mulți părinți îmi spun: „Bine, bine, dar notele contează. Avem încă un sistem de învățământ care spune că se intră la liceu sau la facultate pe baza notelor din anii anteriori.” Și, într-adevăr, notele contează și n-am să comentez sistemul în acest moment. Am să spun doar că aceste teme nu sunt cerute doar de profesori. Vin părinții cu propuneri pentru teme. „Hai, da-ți-le teme. Uite, Răzvan, copilul prietenei mele, care este la altă școală deja în clasa a treia, face două ore de teme pe zi, ceea ce înseamnă că Răzvan va fi mai deștept decât copilul meu.” Ce aș vrea să reții este că temele nu sunt necesare performanței copilului tău decât dacă sunt puține și dacă sunt relevante. Ce poți să faci în această situație? În primul rând, nu cere teme suplimentare. În al doilea rând, uită-te peste relevanța acestor teme. Ce vrea, de fapt, această temă să obțină de la copil? Care este exercițiul pe care îl cere și ce cunoștințe dobândește în urma acestor teme? Ia măsuri acolo unde simți că al tău copil este depășit cu totul de teme. Vorbește cu profesoara, vorbește cu învățătoarea sau cu ceilalți părinți, fie că este vorba despre subiectele în sine, adică, nu știe deloc să le rezolve, fie de cantitatea acestora, pentru că temele trebuie să fie făcute de către copil, nu de către adulți. Copiii trebuie să știe să le facă. Atunci când faci acest lucru, e posibil ca un profesor sau un învățător să te asculte. Am văzut asta întâmplându-se de foarte multe ori. De aceea, am încredere că se poate, în momentul în care spui „E prea mult” sau „Nivelul este prea ridicat. Copiii nu le pot face singuri.” Lăsând la o parte discuția pe care am avut-o referitor la relevanță, cantitatea temelor și ce fel de teme primesc copiii, mai există un aspect la care te invit să te uiți, și anume triunghiul performanței. În acest program, înveți despre triunghiul performanței: Știu-Pot-Vreau. Ce înseamnă asta? De foarte multe ori, copiii nu își fac temele sau nu vor să se apuce de ele pentru că nu știu să le rezolve. În primul rând, verifică înainte că un copil știe să le facă, adică, înainte să deduci că nu le face pentru că nu vrea, verifică dacă știe să le facă. În al doilea rând, uită-te la „Poate”: poate să le facă? Gândește-te la acele zile în care ai atât de multe lucruri de făcut încât preferi să nu te apuci de ele, pentru că nu știi de care să te apuci mai întâi. Și copiilor li se întâmplă exact același lucru. Elefantul pe care trebuie să îl mănânce este prea mare și nu știu de unde să apuce. Înainte să spui „Copilul nu vrea să își facă temele”, discută cu copilul tău despre ce fel de teme are de făcut și ajută-l să își prioritizeze temele. Îi poți spune: „Înțeleg că ai aceste teme de făcut. Hai să ne uităm împreună cam cât timp ți-ar lua să le faci pe toate, cu care ar avea sens să începi mai întâi, cu cele simple sau cu cele dificile? Când ai vrea să faci temele, înainte sau după ce te joci? Vrei să le faci pe toate odată sau întâi te joci puțin, mai faci niște teme, iar te joci și iar mai faci teme?” În al treilea rând, folosește acele tehnici pe care le-ai învățat despre obținerea cooperării. Pune o limită: „Temele ar trebui făcute până diseară. Când te-ai gândit să-ți faci temele? Acum sau mai târziu? Cu mine sau singur? În camera ta sau în sufragerie? La birou sau pe jos?” Folosește cât de multe întrebări poți, în așa fel încât să nu insiști continuu: „Fă-ți temele! Fă-ți temele. Când îți faci temele? Ți-ai făcut temele? Când ai de gând să-ți faci temele?” Copilul tău va coopera mai ușor când îi adresezi întrebări și doar îi aduci aminte că are teme de făcut. În plus, așa cum ți-am spus, ajută-l să le prioritizeze, să gândească, să le facă mai ușor și să depună, eventual, mai puțin efort. Ajută-l să obțină informațiile pe care nu le are, să își facă schițe, tabele, să facă orice l-ar putea ajuta să-și gestioneze mai ușor temele. Dacă alegi să te implici în a-l ajuta pe copilul tău să își facă temele, adu-ți aminte să nu folosești pluralul: „Hai să ne facem temele.” Știi de ce? Pentru că devine și responsabilitatea ta, iar temele sunt responsabilitatea copilului. „Tu faci temele, eu te ajut.” Dacă îl ajuți, nu i le faci tu, pentru că e foarte simplu să faci asta, așa-i? În acest fel el, nu învață să le facă și va pasa mereu responsabilitatea asupra ta sau a celuilalt părinte. Întreabă-ți copilul: „Văd că ai o problemă aici, care pare destul de grea. Cum ai aborda această problemă?” „Nu știu.” „Hai să ne imaginăm că eu n-aș fi lângă tine. Presupune că eu nu sunt aici și ce ai face tu, dacă eu n-aș fi aici? Cum ai gândi această problemă?” Lucrează împreună cu el, adresându-i întrebări, în așa fel încât copilul tău să afle singur răspunsul la întrebări, ori de câte ori e posibil, fără să-i dai tu rezolvarea. Așa, nici nu te va simți superior, la modul „Eu știu, tu nu știi. Eu, la vârsta ta, făceam nu știu câte probleme. Eu, în locul tău, mi-ar fi rușine să nu știu.” Spune-i copilului, în același timp, că e dificil, dacă e dificil, nu-i spune că e simplu. Folosește, de asemenea, tehnica „După ce...”: „Mama, pot să mă uit la televizor?” „Sigur că da, după ce-ți faci temele.” „Mama, pot să ies afară?” „Evident, după ce-ți faci temele.” Implementează această regulă la voi în casă: întâi ne facem treaba, apoi ne jucăm. Și, sigur, putem să ne facem treaba și jucându-ne sau simțindu-ne bine. Dar e important ca al tău copil să înțeleagă că întâi este munca, apoi este distracția. Dacă vede că și tu procedezi în același fel, prin exemplul tău personal, îi va fi mult mai simplu să-ți urmeze exemplul. Ai verificat că știe să își facă temele, poate să își facă temele și ai făcut tot ce ai putut pentru obținerea cooperării, pentru crearea unui spațiu plăcut în care să își facă temele. Ai verificat că sunt temele relevante și că nu sunt foarte multe. Ai stat de vorbă cu profesoara, cu învățătoarea și toate lucrurile acestea există deja și în continuare copilul tău nu își face temele. Ei bine, dacă ești în acest punct, primești ajutor din capitolul destinat disciplinei, din acest program. În acest capitol, înveți care sunt consecințele pe care ar trebui să le elimini, pe care ar trebui să le arăți copilului și pe care să le pui în practică, astfel încât să obții comportamentul vizat, precum finalizarea temelor, fără pedeapsă și fără presiune."
  },
  {
    "id": 12,
    "title": "Cum gestionezi refuzul de a-și strânge jucăriile / de a face curat",
    "text": "O tehnică simplă și foarte eficientă pentru ca al tău copil să păstreze curățenia și să facă ordine fără să-i spui de 100 de ori."
  },
  {
    "id": 13,
    "title": "Cum îl dezobișnuiești de „suptul degetului\"",
    "text": "Află de ce este cel mai eficient să lucrezi la motivația copilului pentru a-l determină să renunțe la deprinderile pe care le consideri negative."
  },
  {
    "id": 14,
    "title": "Refuzul de a dormi în patul lui",
    "text": "La unul dintre seminarele fizice pe care le-am susținut nu mai știu exact în ce oraș, i-am invitat pe părinți să spună ce anume și-ar dori să schimbe la copiii lor sau la situația familiei, în general, ce comportamente nu și-ar mai dori demonstrate de către copiii lor. După ce foarte mulți părinți și-au exprimat aceste doleanțe, s-a auzit o voce din spatele sălii. Era a unui tată, care a spus foarte tare: „Eu îmi vreau soția înapoi în pat.” Știi, toata sala a izbucnit în râs, inclusiv eu, dar noi, părinții, știm că aceasta este o realitate care se întâmplă în foarte multe cupluri și în foarte multe familii. De îndată ce copilul apare pe lume, cumva mama migrează către camera copilului sau invers, copilul este cel care aterizează în patul părinților. Aș vrea să încep prin a-ți spune care este părerea mea legată de dormitul cu copilul în camera lui sau în patul părinților. Există o carte care mie mi-a plăcut foarte mult și mi-a folosit mult când eram proaspătă mămică. Se numește „Bebelușul meu este cel mai fericit” și este scrisă de doctor Harvey Karp. Ei bine, doctorul Karp a spus că, cel puțin până la 3 luni, copilul este încă făt. Mai exact, are nevoie să se prelungească sarcina. Cu cât este recreat mai mult mediul în care copilul a crescut în burta mamei, cu atât copilul se dezvoltă mai armonios. Crizele de plâns sunt mai rare și dezvoltarea copilului este mai armonioasă. Tot el susține că acesta este și motivul pentru care copiii nu au colici în majoritatea triburilor africane sau țărilor subdezvoltate, pentru că copiii sunt purtați de mame foarte mult, astfel încât nu putem vorbi despre colici. Să ne gândim puțin: copilul este lipit practic de pielea mamei, îi aude în continuare bătăile inimii, este mișcat, este legănat, exact așa cum s-a întâmplat și în burta mamei. Îi aude glasul, îi aude vocea, se poate hrăni oricând și este ținut foarte strâns, exact așa cum era și în burtică. Nu știu dacă această informație este adevărată sau nu. Harvey Karp are o cercetare serioasă în sensul acesta, deci, putem să îl credem pe cuvânt. Așadar, până la trei luni, copilul are nevoie de prezența constantă a mamei. Dacă se întâmplă în patul copilului, în patul părinților sau în orice alt pat, asta este mult mai puțin important. Să vedem însă ce se întâmplă mai departe. Părerile sunt împărțite, evident. Unii spun: copilul ar trebui să doarmă în patul lui, în camera lui. Alții spun: în niciun caz, copilul ar trebui în continuare să doarmă lângă mamă sau în prezența unuia dintre părinți. Până la urmă, din punctul meu de vedere, contează cum vă este vouă bine, adică, tuturor celor din familie. Eu cunosc familii ai căror copii dorm împreună cu părinții lor. Au trei copii și le place treaba asta, adică, și-au comandat un pat mai mare, dorm toți în același pat și nu vor să schimbe nimic. Sunt copii care împart același pat, ba mai mult, sunt doi sau trei sau chiar patru și sunt foarte fericiți cu acest aranjament. Nu este important doar ce scriu cercetătorii. Nu este important ce se întâmplă în alte case. Important este să-ți fie ție bine. Dacă ție ți-e bine să dormi cu copilul, dormi cu copilul, atâta vreme cât și partenerul tău este la fel de fericit cu asta. Dacă vă e bine să aveți copilul în pat, dormiți cu toții în același pat. În schimb, dacă ai prefera să recreezi cuplul, adică, să te muți înapoi în patul soțului tău și copilul să doarmă în patul lui, iată ce ai putea să faci. În primul rând, dacă ai un copil suficient de mare pentru a fi implicat în alegerea mobilierului sau felului în care va arăta camera lui, implică-ți copilul. Cât de devreme poți face asta? La doi ani și jumătate, poate trei, ar putea fi suficient de mare cât să spună „Vreau acel pat sau acel tapet”. Atunci când îi place camera lui și se simte bine acolo, evident îi este mult mai drag să doarmă în propriul pat. În al doilea rând, pregătește terenul și din altă perspectivă. Comunică cu al tău copil momentul în care va urma să doarmă singur, în patul lui. Spune-i, de exemplu: „Începând cu data de 1 ianuarie sau în ziua în care vei împlini 4 ani sau când vei merge la grădiniță sau după ce ne întoarcem din vacanță, vei dormi în patul tău”. Punctează momentul și planifică în avans. Povestește-i ce urmează să se întâmple la modul următor. Hai să îți dau un exemplu despre cum ar trebui să sune planificarea: „Uite, după ce ne luăm masa de seară și ne jucăm puțin, mergem la baie să ne spălăm pe dinți, fiecare pe dinții lui, iar eu, stând lângă tine, îți citesc povestea, te așez în pat și rămân lângă tine până când vei adormi. După ce adormi, eu mă voi duce să dorm la mine în pat. Ok? Și ne vedem dimineața.” De ce ți-am spus această poveste? Pentru că, de foarte multe ori, părinții își adorm copilul în patul lui, al copilului, adică, după care se duc în camera lor. Așa este, dar copilul se trezește noaptea sau peste jumătate de oră și, evident, se așteaptă ca acel părinte să fie lângă el, pentru că acolo era când a închis ochii. Valabil, dacă îți aduci aminte, și pentru plecatul pe furiș de acasă. În schimb, dacă copilul se trezește, își va aduce aminte: „Mama mi-a spus că o să se ducă în patul ei” și știe unde ești. Nu mai intră în panică și, eventual, doar te strigă. Dacă îți faci un obicei din a-i povesti: „Întâi tu dormi, după care eu mă duc în patul meu”, copilul va înțelege că nu pleci în altă parte. Nu ești pe lună, nu ai ieșit din casă și va ști că nu este părăsit. Pur și simplu i-ai spus: „Tu dormi în patul tău, eu dorm cu tati, în partea cealaltă sau singură, la mine în pat”. Sigur, ai putea să îmi spui acum: „Eu îl culc la el în pat, dar se trezește noaptea și vine peste noi în pat.” Și eu o să-ți spun: „Știu că se va întâmpla treaba asta”. Adică, cât timp se va întâmpla asta? Atâta vreme cât tu vei permite să se întâmple asta. Exact așa. Pentru că da, dacă ești prea obosită să-l iei de mânuță sau în brațe și să îl duci la loc în patul lui, acest obicei se va perpetua. Adu-ți aminte despre ce înseamnă, de fapt, cooperare. Dacă nu ești ferm și cald în același timp, nu ai cum să schimbi un comportament. Așadar, ce faci mai departe? După ce ai pregătit terenul, adică, i-ai spus copilului tău ce urmează să se întâmple, dacă te trezești cu el venind lângă tine în pat, o să-l iei în brațe sau de mânuță și o să-i spui: „Eu sunt aici, nu plec nicăieri. Hai să te duc înapoi la tine în pat” și îl duci înapoi în patul lui. Aștepți, eventual, până adoarme. Îl mângâi, îi spui că te duci la loc în patul tău și o iei de la capăt. Cât ar putea să dureze asta? Două, poate trei săptămâni. Depinde foarte mult de copil. Așadar, alege-ți, te rog, o perioadă în care vei putea să fii trezită noaptea de patru, cinci, șase ori, depinde de copilul tău. Sigur, vor fi niște nopți dificile și s-ar putea, la un moment dat, să zici: „Bine, fie, dormi aici, că nu mai pot. Mâine trebuie să ajung la serviciu și trebuie să mai dorm măcar o oră.” Dacă vrei să obții acest comportament și copilul tău să doarmă în patul lui, fără frustrări, fără plânsete, fără țipete, ia-ți, te rog, timpul necesar și așteaptă-te că o să fie câteva nopți în care poate nu vei dormi. Ce faci dacă te strigă? Faci același lucru. Te ridici din patul tău, te duci la el în cameră și-i spui: „Aici sunt, nu am plecat nicăieri. Eram în camera mea, îți aduci aminte?” Îl mângâi, îl pupi, aștepți să adoarmă și te întorci la tine în pat după ce, în prealabil, îi povestești din nou tot ce urmează să faci. Și aici iată un exemplu personal despre cum am făcut eu: fiul meu a dormit în acel landou al căruciorului până la 4, 5 luni. Nu a avut pătuțul lui, pentru că eu l-am cărat după mine peste tot unde mergeam, pentru că îmi era mult mai ușor așa. Dacă mergeam în bucătărie, venea și fiul meu în landou, dacă mă duceam în mașină sau mă duceam la o întâlnire, îl luam în acel landou. În același timp, dormea în acest landou lângă mine sau, dacă era mai rece, pe un scaun sau direct pe un fotoliu. Dacă nu, dormea direct pe jos, lângă patul meu. Îl alăptam de cele mai multe ori în pat, lângă mine. Mai târziu, la aproape cinci luni ale lui, i-am cumpărat un pătuț, pe care l-am așezat lângă patul meu. Cred că avea în jur de zece luni, poate un an când acest pătuț a fost mutat în camera lui. Am făcut din camera lui un loc de joacă, un loc plăcut, dar nu l-am așezat niciodată în patul lui ca o pedeapsă sau atunci când plângea. A înțeles că patul lui este un loc plăcut, în care doar doarme, adică, nu l-am așezat în pătuț să se joace. Ceea ce ți-am povestit acum a ajutat foarte multe familii să obțină exact ceea ce acel tată din spatele sălii a cerut, și anume voia ca partenera lui să se întoarcă înapoi în patul conjugal. Dacă asta este și ceea ce îți dorești tu, te rog pune în practică aceste informații."
  },
  {
    "id": 15,
    "title": "Purtatul hainelor neadecvate la școală",
    "text": "Ceea ce urmează să-ți împărtășesc în acest episod s-ar putea să-ți fie de mare ajutor dacă ai un copil ceva mai mare, pre-adolescent sau adolescent, și te confrunți deja cu problema vestimentației. Știm cu toții că moda de acum nu este foarte prietenoasă pentru gusturile noastre. Mulți dintre noi o găsim prea stridentă, prea scurtă, prea vulgară, prea plină de ștrasuri, prea colorată, prea strâmtă sau prea neadecvată cu totul. Dacă stăm bine să ne gândim, același lucru se întâmpla și atunci când noi eram de vârsta lor. Mi-aduc aminte că, atunci când eram adolescentă, începuseră să se poarte acei blugi tăiați, pantaloni scurți din blugi tăiați, cu franjuri. Eu, la 14, 15 ani, mi-i tăiasem atât de scurți, încât acești blugi erau mai degrabă niște chiloți decât niște pantaloni scurți, mai exact, eram cu jumătate de fund afară. Când m-a văzut, tata a spus: „Tu nu ieși din casă în halul ăsta” și, evident, nu am putut să ies din casă cu acei pantaloni, de față cu el, cel puțin. În schimb, aveam foarte multe haine de soiul acesta: tăiate, strâmtate, modificate, haine pe care mi le puneam de multe ori în lift. Ai făcut și tu vreodată treaba asta? Multe dintre prietenele mele, la vârsta respectivă, făceau asta. Toate dintre noi făceam acest lucru, ne machiam în lift, în baia școlii, în oglinzile mașinilor și așa mai departe. Mi-aduc aminte, pe de altă parte, că era moda acelor gablonțuri foarte mari și foarte colorate, pe care mi le luam de la Costinești sau de pe litoral, în general, de pe tarabe. Erau acei cercei imenși, din lemn sau din os, unii de culori foarte stridente, ba chiar unul verde fosforescent, celălalt portocaliu, la fel de fosforescent. Ce s-a întâmplat cu toate aceste gusturi? La mine au dispărut așa cum au venit. Sigur, acum mă înfior uitându-mă la fotografiile mele de atunci sau gândindu-mă cum ieșeam pe stradă. Acest lucru se întâmplă și cu ai noștri copii, pentru că își dezvoltă individualitatea și vor să fie altfel sau vor să fie la fel cu cei de vârsta lor, motiv pentru care îți propun următoarele lucruri: în capitolul despre Stima de sine, pe care l-am așezat în contextul acestui program, spun că hainele ar trebui alese de copil, asta ca să simtă că sunt ale lui și să se simtă bine în ele. Stabilește, în schimb, următoarea regulă: hainele ți le alegi așa cum vrei tu, dar trebuie să fie adecvate cu mediul în care mergi. Mai exact, da, poți avea acei pantaloni scurți, foarte scurți, acea fustă scurtă, foarte scurtă, dar ea este foarte potrivită pentru atunci când ești cu prietenele tale, în parc sau mergi la o petrecere, nicidecum când mergi la școală. Atunci când aceste haine sunt achiziționate în prezența ta, sau nu, fă lucrurile foarte clare: aceste haine sunt pentru școală, aceste haine sunt pentru sport, aceste haine sunt pentru petreceri. În momentul în care îți vezi fiica ieșind pe ușă către școală cu o bluză foarte transparentă, în loc să-i spui „Nu ieși din casă în felul ăsta”, ai putea să reformulezi astfel: „Această bluză îți vine foarte bine și înțeleg de ce ai vrea să ieși cu ea din casă. În schimb, nu este adecvată pentru a merge la școală și iată de ce.” Îi explici de ce. „Sunt convinsă”, continui, „că poți să îți găsești o bluză care este la fel de frumoasă ca asta și stă la fel de bine și este adecvată pentru a merge la școală. Hai să vedem împreună unde ai putea să porți bluza asta, care este pe tine acum.” Ai cumva o fiică adolescentă care a ajuns la vârsta la care își dorește să se machieze? În loc să-i spui „N-ai voie să te machiezi”, „Nu ai voie să ieși din casă machiată” sau „Arăți ca un clovn”, ar fi mai util să mergi cu ea la un curs de machiaj, de exemplu. Acolo, poate să învețe să facă asta cât se poate de decent, de delicat și de potrivit pentru vârsta ei. Alege-i acele culori care chiar i se potrivesc și spune-i ce poate să poarte la școală, un gloss, poate un rimel, ce poate să poarte în vacanță, poate o ojă ceva mai colorată, sau ce poate să poarte la anumite petreceri. E neplăcut să te întâlnești întâmplător pe stradă cu fiica ta, tu venind de la serviciu, ea venind de la școală, și să constați că este machiată foarte strident când sigur nu arăta la fel dimineața când a plecat împreună cu tine de acasă. Pentru a evita astfel de situații, copilului trebuie să-i fie foarte clar ce poate să facă versus ce nu poate să facă și să-i fie permis să își manifeste aceste fantezii sau plăceri doar în anumite condiții. Adolescentii vor tot timpul haine noi, haine care sunt la modă, din ce în ce mai multe haine sau pantofi? Stabilește și aici o limită. Poți stabili o limită în funcție de buget. Spune-i: „Uite, acesta este bugetul de haine pe care îl ai pentru această lună sau pentru acest trimestru” sau stabilește o limită în funcție de un număr. Limita ar putea fi, de exemplu: „Ceea ce eu sunt dispusă să-ți cumpăr sunt două perechi de sandale și o pereche de pantofi pe sezon sau șase bluze și două perechi de pantaloni.” Gândește-te la o limită și lasă-ți copilul să aleagă în funcție de bugetul tău. Ai o fată pre-adolescentă sau o adolescentă care își dorește mereu haine noi, pentru că a devenit cochetă? Se plictisește de bluze, de pantaloni și vrea nu știu ce alt obiect vestimentar, mereu altceva? Gândește-te mai degrabă la cum ai putea să le modifici versus la a-i cumpăra altele. De exemplu, poți scoate gulerele cămășilor, poți coase diverse paiete pe bluzele respective, poți coase alte modele sau broderii pe pantaloni, îi poți tăia, îi poți scurta, poți adăuga diverse materiale sau poți adăuga câteva eșarfe. Deja ținuta arată diferit. Învață-ți fata cum să se îmbrace, în așa fel încât să combine patru bluze și cinci pantaloni și cu șase eșarfe și cu câteva mărgele, în așa fel încât să se simtă mereu altfel, fără să își cumpere mereu haine noi. Cred că ar fi o singură regulă referitoare la îmbrăcăminte. Aș vrea să o păstrezi în minte: îmbrăcămintea să fie adecvată, adecvată cu momentul în care este purtată, adecvată cu evenimentul și adecvată cu vremea de afară, în așa fel încât să nu-i fie nici frig, nici cald. Având în vedere aceste limite, cred că vă puteți juca, tu și al tău copil, destul de mult cu alternativele care ar putea să intre între aceste limite. Am încredere în voi că puteți face treaba asta. Iată că am încercat să răspund în acest capitol la cele mai frecvente întrebări pe care le primesc de la părinți cu privire la anumite probleme comportamentale sau refuzuri pe care copiii le demonstrează. Am încredere că am atins cel puțin una dintre problemele care te interesau și pe tine sau cel puțin aveai întrebări cu privire la ce ai putea să faci dacă ar fi apărut. Te invit, ca de obicei, să pui informațiile în practică, să le adaptezi situației tale și, de ce nu, să revezi sau să reasculți acest capitol, dacă simți că ai trecut prea repede prin el. Pe curând!"
  },
  {
    "id": 3872,
    "title": "Testare rapidă cunoștințe - Capitolul 1",
    "text": "Completează quiz-ul pentru a verifica cunoștințele și tehnicile asimilate în Capitolul 1. Durează 5 minute.  Succes!"
  },
  {
    "id": 17,
    "title": "Introducere Capitolul 2",
    "text": "Bine te-am regăsit în această călătorie plăcută și valoroasă pe care o vom face împreună! Hai să vedem ce acoperim în acest capitol. În primul rând, vei înțelege care sunt cele 3 Nevoi Psihologice de Bază ale copilului tău și care este sursa comportamentelor lui, atât pozitive, cât și negative. În al doilea rând, vom discuta despre stilurile parentale. De ce ceea ce faci nu coincide cu ceea ce face partenerul tău de viață? De ce ceea ce gândești tu nu coincide cu ceea ce gândește mama ta sau soacra ta? Cum facem în așa fel încât stilurile parentale pe care noi le avem să conveargă totuși către aceeași direcție? În al treilea rând, din acest capitol vei afla lucruri importante despre creierul copilului tău și despre cum se dezvoltă creierul ființei umane, de la naștere până la maturitate. Practic, vei înțelege mai bine prin ce etapă de dezvoltare trece copilul tău în orice moment, așa că îți propun să trecem la treabă."
  },
  {
    "id": 18,
    "title": "Responsabilitatea ta",
    "text": "Înainte să intrăm în acest subiect, aș vrea să-ți împărtășesc percepția mea despre rolul tău ca părinte și responsabilitatea pe care eu cred că tu o ai. De multe ori părinții mă întreabă: „Bine, bine, eu fac o serie de lucruri pentru copilul meu, dar partenerul meu de viață? Dar bona? Dar bunica? Dar educatoarea sau învățătoarea?” Sigur, nu trăim într-o lume ideală. Sunt lucruri care ne plac și lucruri care nu ne plac. Sunt comportamente și modele pe care copiii noștri le văd și pe care probabil ne-am dori ca ei să le preia. Unele dintre aceste comportamente sunt poate chiar în casa noastră. Ei bine, ceea ce ți-aș propune pentru restul programului pe care ai ales să îl parcurgi, și felicitări încă o dată, este să fii egoist și să te gândești la tine. Gândește-te la ce poți tu să faci, la ce poți tu îmbunătăți și care este, de fapt, controlul pe care tu îți dorești să-l ai în viața copilului tău. Acest program, pus în aplicare în mod corect, îți va oferi mai mult control atât asupra vieții tale, cât, mai ales, asupra relației pe care o ai cu copilul tău. Poate că ceilalți da, nu fac toate lucrurile pe care tu ți-ai dori să le facă, dar atâta vreme cât tu influențezi în bine tot ce poți în viața copilului tău, lucrurile se vor întâmpla de la sine. Vei vedea cum impactul tău, deși de la tine poate părea că este mic, va face o diferență uriașă în felul în care copilul tău va crește. Gândește-te așa: sunt o serie de lucruri pe care le putem controla și o serie de lucruri pe care nu le putem controla. Spre exemplu, nu putem controla taxele, gropile din asfalt, nu putem controla nici măcar cine ne este președinte. Noi contribuim la asta, fără doar și poate, dar nu avem controlul. Nu putem controla nici măcar ce mâncăm. Avem o vagă impresie că putem, dar oare știi tu ce a fost acel ardei. Eu mă întreb de fiecare dată. Poate că nu putem controla nici ce se întâmplă la școala copilului sau grupul lui de prieteni, decât până la un moment dat. În schimb, sunt trei lucruri asupra cărora avem cu adevărat control. Este vorba despre acțiunile și reacțiile noastre, deciziile și alegerile pe care le facem și care influențează viitorul și, nu în ultimul rând, percepțiile noastre. Da, percepțiile; le putem controla. Cei mai mulți oameni când aud asta spun: „Cum adică ne putem controla percepțiile? Că deciziile și acțiunile, hai că mai înțeleg, dar percepțiile?” Vei vedea că da. Putem să ne controlăm percepțiile, și este foarte important să facem lucrul acesta. De ce? Pentru că reacțiile și comportamentele pe care noi le avem se bazează pe convingerile și percepțiile noastre. Așadar, aleg să îmi controlez emoțiile și starea pe care o am. Creierul meu este doar un organ, la fel ca toate celelalte, iar eu înțeleg asta. Eu nu sunt doar ceea ce gândesc. Eu sunt ceea ce simt pe dinăuntru și alegerile pe care le fac. Știi, comportamentul este o alegere. „Cum adică o alegere? Adică cineva îți arată un anume deget în trafic, și nu e ăsta, și tu alegi cum să te comporți?” Da, acesta este un lucru pe care îl vom dezvolta pe parcursul întregului program. Comportamentul este o alegere și asta înseamnă nu numai parenting conștient, înseamnă să devenim conștienți de tot ceea ce facem cu privire la întreaga noastră existență. Înseamnă asta oare că vei sta zen pe un norișor și nu te va mai enerva nimic niciodată? Nu, nu asta înseamnă. Înseamnă că în timp, episoadele de nervi, de furie, cele emoționale sau puternic emoționale nu numai că se vor rări, dar vor dura mult mai puțin, pentru că vei înțelege că tu îți alegi comportamentul. „Eu aleg cum mă comport”: acesta este un lucru pe care îl vom da mai departe copiilor noștri. Este o convingere esențială pentru felul în care ne vom educa copiii să devină ființe conștiente și, nu în ultimul rând, responsabile. De ce responsabile și de ce este important să legăm alegerea unui comportament de responsabilitate? Păi iată de ce, hai să ne gândim puțin: fiecare acțiune a noastră, fiecare comportament al nostru vine cu o consecință logică a comportamentului pe care îl alegem. Mai exact, dacă eu aleg să merg în oraș cu 110km/h, 120, oare „mi se întâmplă un accident” sau a fost un „ghinion” că mi s-a luat carnetul? Cei mai mulți oameni așa ar spune: „Am avut ghinion. Era poliția fix după colț.” Ei bine, nu, nu este o întâmplare. Accidentele nu se întâmplă, ele sunt cauzate. Așadar, ți-aș propune să schimbi paradigma în care gândești. Cum ar suna asta? Ar suna cam așa: dacă eu aleg să merg cu 110km/h în localitate, aleg probabilitatea ridicată, adică consecința unui accident, aleg probabilitatea ridicată de a plăti o amendă, de a mi se lua carnetul și așa mai departe. La fel cum, dacă alegem să citim, consecința foarte logică este că vom ști mult mai multe lucruri. Vom putea să purtăm conversații pe mai multe subiecte fără să avem un Google în față și, nu în ultimul rând, acesta este un lucru demonstrat suficient de clar: vom fi plătiți mai bine. Așadar, fiecare lucru pe care noi îl facem este o alegere, iar mai apoi alegerea vine cu consecințe. Voi dezvolta, așa cum ți-am spus, acest concept pe parcursul întregului program în așa fel încât la final nu numai că tu vei folosi mai mult verbul „a alege” versus „trebuie să”, „ar trebui să fac asta”, „mi se impune să fac asta”, „nu am încotro”, ci îți vei învăța, la rândul tău, copiii nu numai să folosească același tip de limbaj, dar să și înțeleagă că fiecare comportament este o alegere. Doar că asta nu ne iese, de cele mai multe ori, în acest moment. În acest moment, reacționăm, nu acționăm conștient. Mai exact, în acest moment, cei mai mulți dintre oameni, probabil că și tu ești în această situație, reacționează imediat atunci când cineva din exterior apasă un buton. Să-ți dau un exemplu: cineva se supără pe tine în trafic: reacționezi. Copilul tău te refuză: reacționezi. Celălalt părinte spune ceva ce te deranjează: reacționezi. Mai exact, nu există nicio distanță în timp între stimul și reacție. Ele sunt lipite. Asta înseamnă că nu alegem conștient comportamentele noastre, ci reacționăm pe baza convingerilor noastre, experiențelor noastre, educației pe care o avem, a stării noastre emoționale și a altor factori pe care-i controlăm mai mult sau mai puțin. Acest program te va ajuta să alegi conștient comportamentul tău și consecințele acestui comportament, pe care să ți le asumi deopotrivă. Acestea fiind spuse, care este responsabilitatea ta în acest moment? Tu ești persoana care parcurge acest program. Hai să nu ne mai uităm în afară, hai să nu mai spunem: „Dar eu fac, dar soțul? Eu fac, dar bunica? Eu fac, dar bona? Dar copiii în sine sunt încăpățânați și nu citește. Învățătoarea, educatoarea, toți ceilalți mă împiedică în munca mea.” Doar că ceea ce aș vrea să știi în acest moment este că tu ești persoana care parcurge acest program. Noi lucrăm împreună, iar munca o faci tu. Este bucata ta de responsabilitate și de alegere. Așadar, concentrează-te pe lucrurile pe care le poți face, nu pe lucrurile pe care nu le poți face, și, în acest fel, vei vedea că aria ta de influență crește. Vei deveni o persoană din ce în ce mai puternică, din ce în ce mai influentă, iar acțiunile tale vor avea un impact din ce în ce mai mare. Vei deveni un model pentru ceilalți. Acesta este motivul pentru care, de fiecare dată când voi vorbi despre situații, exemple, probleme sau tehnici, am să te invit să te uiți la tine, în primul rând, și la ceea ce poți tu să faci. Responsabilitatea ta este să schimbi ceea ce poți să schimbi în așa fel încât să-ți fie mai bine ție și copilului tău. Și vei vedea că astfel se va îmbunătăți și relația cu partenerul de viață și cu toți ceilalți adulți sau copii cu care interacționezi, familie sau societate. Așadar, responsabilitatea ta este să te concentrezi pe ce poți tu face și pe ce poți tu schimba. Ce aș vrea să faci în acest moment, înainte să mergi la lecția următoare, este să notezi toate acele lucruri asupra cărora ai control. Care sunt lucrurile pe care le poți decide, legat de care ai un cuvânt important de spus? Care este controlul pe care îl ai în acest moment în viața ta? Fă acest exercițiu, te rog, și ne vedem în lecția următoare."
  },
  {
    "id": 19,
    "title": "Cum arată familia ta",
    "text": "În acest episod, aș vrea să-ți împărtășesc câteva gânduri despre familia ta. Și tu te-ai putea întreba: „Ce știi tu, Urania, despre familia mea?” Ei bine, s-ar putea să nu știu mare lucru, pentru că s-ar putea să fii în orice fel de conjunctură. S-ar putea să fii o mamă singură cu un copil sau s-ar putea să fii o mamă singură cu doi sau cu trei copii. Ai putea fi, în acest moment, însărcinată. Ai putea fi într-o relație stabilă cu soțul tău de foarte mulți ani și copiii să fi apărut în această conjunctură sau poate au apărut cu un partener cu care nu ai avut o relație de căsătorie sau poate deja ai divorțat. Sunt foarte multe soiuri de familii: un copil, doi copii, mama care așteaptă un copil, familii despărțite sau familii recompuse. Știi ceva? Până la urmă, nici măcar nu este important acest aspect. Ceea ce știu că avem în comun toți părinții, tu și cu mine și toți ceilalți, sunt acele nopți nedormite, grija față de copilul nostru, iubirea pe care o avem și îngrijorările despre viitorul acestui copil. Multe lucruri pe care le făceam înainte, până să apară copilul, nu se mai întâmplă. În schimb, au apărut tot felul de certuri sau conflicte cu ceilalți adulți, care au un impact în creșterea copiilor. Dacă nu ai parte de ele, cu atât mai bine. Totuși, te-ai putea întreba: „În ce măsură ceea ce învăț în acest program se aplică copilului meu de două luni, de patru ani, de doisprezece ani sau poate care a trecut de mult de adolescență?” O să-ți spun că se aplică în toate cazurile și la orice vârstă. Desigur, fiecare vârstă are anumite particularități. Și eu voi da exemple despre ce se întâmplă în cazul fiecărei etape de vârstă și la ce ai putea să fii atent tu, ca părinte. Un alt aspect legat de acest program este că vorbim despre un instrument pe care îl poți folosi pe termen lung. Adică, vei putea să te întorci la el și peste doi ani, și peste trei ani sau peste șapte. Problemele cu care te confrunți acum se vor modifica drastic, probabil, peste patru ani. Acum, poate, nu poți să scapi de scutec sau copilul tău refuză să mănânce. Peste câțiva ani, copilul tău poate va începe să mintă sau intră într-o gașcă de prieteni care nu îți convine sau poate, la un moment dat, îi găsești țigări în ghiozdan, iar lista poate continua. De aceea, acest program este o resursă la care te vei putea întoarce mereu și este un plan pe termen lung pe care îl faci pentru copilul tău. Abordarea, așadar, nu este doar pentru astăzi și pentru problemele pe care le ai de rezolvat acum. Cu siguranță vei găsi o serie de răspunsuri la ce să faci cu problemele tale de acum, dar este și despre problemele pe care nici măcar nu le visezi în acest moment, însă de care e posibil să te lovești la un moment dat. Indiferent de vârsta pe care o are copilul tău acum, vei găsi răspunsuri atât în felul în care să rezolvi o problemă comportamentală astăzi, cât și la cum să gândești pe termen lung, astfel încât să poți preveni anumite comportamente negative. Abordarea, așadar, este pe termen lung, astfel încât tu să ai toate informațiile necesare ca să te descurci cât de bine poți ca părinte în relația cu copilul tău și pe parcursul anilor care vor urma."
  },
  {
    "id": 22,
    "title": "Stiluri parentale – introducere",
    "text": "Convingerile părinților demonstrează stilul lor parental, iar acesta are impact asupra viitorului adult și, ulterior, asupra întregii societăți."
  },
  {
    "id": 2293,
    "title": "Povestea metaforă",
    "text": "Îți promiteam că îți ofer o metaforă care să te ajute mai bine să înțelegi diferențele dintre stilurile parentale și care este impactul pe care ele îl generează asupra copilului tău pe termen lung. Ei bine, aș vrea să-ți imaginezi copilăria ca pe o călătorie cu mașina. Și din primul moment în care copilul apare în viața ta, îl așezi în mașina ta, adică în viața ta. Îl așezi, evident, în spate, cu centura pusă, iar tu te așezi la volan. Pe măsură ce călătoria merge mai departe, copilul tău, încă fără să vorbească, înțelege și vede tot. Și da, te vede, te vede cum reacționezi la volan, cum vorbești cu ceilalți participanți la trafic, ce faci atunci când te enervezi, cum interacționezi cu el, când îți iei pauze, ce faci atunci când ești obosit sau obosită, cum te comporți în momentul în care poate încalci o regulă de circulație și polițistul îți bate la geam, ce faci în momentul în care trebuie să-ți asumi o hotărâre sau o decizie, cu cine te consulți, cum îți gândești resursele pentru această călătorie și, nu în ultimul rând, pe cine iei în mașină, adică cine merge alături de tine. Aceasta este prima etapă a călătoriei voastre împreună și aș vrea să-ți aduci aminte de această primă etapă, pentru că, încă o dată o spun, înainte să poată merge, înainte să poată vorbi, copilul tău vede și înțelege tot, îi ești deja model. Pe măsură ce copilul tău crește și rămâne în continuare în spate, tu rămânând la volan, începeți, nu-i așa, să comunicați. Și începi să-i împărtășești despre deciziile tale, despre problemele tale, despre cum ai gândit această călătorie, despre ce simți, despre faptul că afară plouă sau e soare, cum te comporți în continuare în privința regulilor de circulație, cum îți gândești această călătorie din punctul de vedere al resurselor. Și iată, încet-încet, începi să-ți implici și copilul. Încet-încet, pe măsură ce crește, copilul tău este parte vie, implicată a acestei călătorii. Și poate se va da jos din mașină și va pune el benzină. Poate va întreba un trecător unde găsiți o anumită stradă pe care se pare că nu o găsești singur. Va merge să plătească o taxă pentru autostradă, să spele parbrizul, să fie lângă tine în momentul în care treceți printr-o situație dificilă. Vei începe să îl consulți cu privire la care ar fi cea mai simplă cale de a ajunge din punctul A în punctul B și dacă ar avea, mai degrabă, sens să faceți o oprire în acest punct sau în altul. Iar tu ești în continuare la volan și copilul tău îți devine partener de drum din spate. Pe măsură ce crește, copilul tău se va muta în dreapta ta. Sunteți unul lângă celălalt, dar tu în continuare ești la volan și copilul tău devine din ce în ce mai implicat în toate deciziile acestei călătorii, dar tu ești în continuare la volan. Acesta este Stilul Parental Echilibrat, pentru că, mergând așa, pas cu pas, alături de copilul tău, fiind în continuare la volan, copilul tău va ști, și tu vei avea siguranța, că în momentul în care se va urca în propria lui mașină, sper că ai înțeles metafora, copilul tău va ști nu numai cum să conducă, va ști cum să se comporte, va ști ce să facă cu timpul lui, cu energia lui, cu resursele lui, cum să-i implice pe ceilalți, pe cine va lua în mașină și pe cine va alege să lase afară, ce înseamnă scurtături, cum își asumă greșelile și care este responsabilitatea lui cu privire la această călătorie, atât față de el însuși, cât și față de ceilalți. Abia în momentul în care copilul tău este pregătit să se urce într-o altă mașină, a lui, tu vei fi liniștit că știe să o conducă singur, fără incidente majore. Și chiar dacă ele se întâmplă, va ști cum să minimizeze efectele negative. Cum abordează Părintele Autoritar o astfel de călătorie? Ei bine, își așază copilul în spate, cu centura pusă, evident, ca toți ceilalți părinți, sper, și copilul rămâne în spate pe tot parcursul călătoriei. Ba de foarte multe ori, între părinte și copil este chiar un geam opac, așa ca în filmele americane, în mașinile de poliție, prin care copilul nici nu poate auzi, nici nu poate vedea prea bine. Exact așa cum ai văzut, spuneam, în foarte multe filme americane, mașini ale poliției în care în față stau polițiștii, în spate stă infractorul. Ce înseamnă asta? Înseamnă că, încă de la început și până la final, copilul nu este implicat în decizii, nu are acces la felul în care părintele gândește această călătorie, la modul în care ia decizii. Ba, mai mult decât atât, i se dau doar comenzi atunci când i se comunică ceva și i se spune doar: „Te rog să te dai jos din mașină”, „Te rog să mă ajuți să pun benzină” sau „Dă-te jos din mașină și spală parbrizul, te rog.” I se dau comenzi, i se spune doar, punctual, ce are de făcut, cu așteptarea ca acest copil să se supună, fără „de ce”-ul din spate, fără o imagine de ansamblu. Nu am să-ți spun în acest moment care sunt consecințele pentru acest copil pe termen lung, le vom discuta în momentul în care intru în detalii despre ce înseamnă Stil Parental Autoritar. Dar, până atunci, e important să știi că această relație se întâmplă de sus în jos. Părintele nu numai că nu lasă hățurile, lucru care, pe de o parte, pare foarte bun, dar nu-și implică copilul în tot ce înseamnă această călătorie. Pur și simplu se consideră unic responsabil și comunică copilului doar ce are copilul de făcut, prin comenzi. Ce ar face părintele permisiv cu o astfel de călătorie? Ei bine, părintele permisiv își așază copilul în dreapta lui de îndată ce s-a născut și își implică copilul mult prea devreme în decizii care nu ar trebui să fie luate de copil. Am să-ți dau un exemplu aici: cunosc foarte mulți părinți care își întreabă copilul de trei ani la ce grădiniță vrea să meargă. Își cară copilul la propriu, de mână, prin șase grădinițe, întrebând-l pe copil care grădiniță îi place mai mult. Imaginează-ți ce înseamnă asta pentru un copil de trei ani și cam pe ce criterii ar putea un copil de trei ani să își aleagă o grădiniță. Oare pentru că o educatoare i-a dat o bomboană într-o grădiniță sau pentru că într-o alta, într-un hol era un mare elefant desenat pe perete? Criteriile nu au cum să fie cele corecte. Mai mult, păstrând exemplul-metaforă al călătoriei cu mașina, de îndată ce copilul unui părinte permisiv, aflat la volan, ar spune: „Mami, uite un câmp de maci. Hai să ieșim din șosea și să mergem în maci”, părintele ar trage de volan și s-ar duce în câmpul de maci. Și, pentru a nu exagera foarte tare acest exemplu, se întâmplă de foarte multe ori ca părintele permisiv să dea „volanul” copilului, la propriu, și să se uite în spate sau să butoneze pe telefon, adică lasă hățurile din mână și deciziile la copil mult mai devreme decât ar fi cazul. Aceasta este metafora călătoriei cu mașina, văzută prin prisma părintelui echilibrat, ceea ce vom construi pe parcursul întregului program, părintelui directiv, autoritar, și părintelui permisiv. În următoarele lecții, am să iau în detaliu fiecare stil parental, cum se manifestă, care sunt convingerile părintelui de îndată ce manifestă acest stil parental și, nu în ultimul rând, care sunt consecințele pe termen lung pentru copil. Ce vom face mai apoi este să așezăm aceste stiluri parentale laolaltă, pentru că deja le vei fi identificat, atât pe al tău, cât și pe al celuilalt părinte, și să vedem ce putem face cu ele. Hai să ne vedem în lecția următoare, unde îți voi povesti despre părintele autoritar."
  },
  {
    "id": 23,
    "title": "Părintele autoritar",
    "text": "Care sunt caracteristicile părintelui autoritar, cel care consideră că copilul îi aparține și pe care îl controlează"
  },
  {
    "id": 24,
    "title": "Părintele permisiv",
    "text": "De ce acest stil este mai nociv chiar decât stilul autoritar. Ce fel de adult va ajunge să fie un copil crescut de un părinte permisiv?"
  },
  {
    "id": 25,
    "title": "Părintele echilibrat – partea 1",
    "text": "Care sunt cele 5 convingeri ale părintelui echilibrat și cum reușește el să crească un copil cu capacitate de autoreglare, răbdător și cu motivație internă."
  },
  {
    "id": 29,
    "title": "Părintele echilibrat – partea 2",
    "text": "Care sunt următoarele 5 convingeri ale părintelui echilibrat și cum reușește el să crească un copil cu capacitate de autoreglare, răbdător și cu motivație internă."
  },
  {
    "id": 26,
    "title": "Stiluri parentale – Exemple și situații",
    "text": "Discutăm diferențele de abordare ale fiecărui stil de parenting în situații concrecte, în care te poți regăsi și tu."
  },
  {
    "id": 27,
    "title": "Când stilurile părinților diferă",
    "text": "Cum armonizezi conflictele cu partenerul tău atunci când aveți stiluri de parenting diferite?"
  },
  {
    "id": 28,
    "title": "Bunicii, bonele, profesorii",
    "text": "Aș vrea să împărtășesc cu tine întrebarea pe care o primesc la aproape fiecare seminar sau aproape de fiecare dată când mă întâlnesc cu părinții: „Bine, bine, eu fac tot ceea ce cred că e bine pentru copilul meu, inclusiv multe dintre lucrurile pe care tu ni le predai aici. Dar bunicii, ce fac cu bunicii?” Ei bine, aș vrea să-ți adresez din nou această întrebare: cine este persoana care urmează acest program? Tu ești, așa-i? Hai să ne întoarcem la această responsabilitate. Datoria ta este să faci lucrurile cât poți tu de bine, cât mai corect cu putință, și să înveți continuu în acest sens. Cu timpul, vei vedea că, încet-încet, aria ta de influență va crește. Vei avea din ce în ce mai mult control și vei fi un părinte din ce în ce mai echilibrat. În prima fază, cu tine însuți, apoi, în relația cu copilul tău și la final, și cu ceilalți. Se întâmplă asta pentru că vei învăța să comunici diferit, pe înțelesul fiecăruia. Dar asta nu face lucrurile mai ușoare când vine vorba despre bunici. Cu această ocazie, aș dori să-ți împărtășesc experiența din familia mea. Când fiul meu a fost suficient de mare cât să-l las câteva zile cu bunicii lui, adică părinții mei, am fost siderată să constat cât de diferit se poartă părinții mei cu nepotul lor față de cum s-au comportat cu mine. Ți-am mai spus că tatăl meu a fost colonel, pe toate planurile, adică a fost, în mod evident, un părinte autoritar. Mama a încercat să se poziționeze la mijloc, dar cumva și ea a fost, mai degrabă, severă, cu mult mai multă căldură, totuși. Acum, însă, tatăl meu este cel mai permisiv bunic din lume. S-a mutat cu totul în cealaltă parte a barierei. N-ar putea să-i refuze lui Amos absolut nimic. Mama mea, de asemenea, nu putea să-i refuze nimic. Pe mine mă creștea cu degetul în sus, deși fără să ridice tonul sau fără să mă lovească vreodată, era suficient să ridice degetul. Dar fiul meu a făcut și din ea cam ce a vrut el. Probabil că și tu te regăsești în această situație. Ceva magic se întâmplă cu părinții noștrii când devin bunici. Ce să fie oare? Avem de-a face cu acest mecanism al iubirii care se modifică în timp. Pe de altă parte, realizează că, poate, nu vor avea șansa să își vadă nepotul mare și, tocmai pentru că înțeleg cât de puțin timp le-a mai rămas, încearcă să compenseze asta prin ceea ce ei numesc „iubire”, adică foarte multă atenție, foarte multă grijă și imposibilitatea de a spune „nu”. La rândul meu, am avut parte de multe discuții cu mama legate de când mănâncă fiul meu, ce mănâncă fiul meu, de ce mănâncă în fața televizorului. Apropo, discuția despre televizor a fost una îndelungată, adică despre cât de mult, la ce se uită și în ce condiții. Am realizat că încet, dar sigur, continuând să avem aceste discuții, relația dintre noi două avea să se strice. Ce am făcut în acel moment? Am stat jos, ca doi oameni maturi, și am încercat să agreăm o listă de reguli, în așa fel încât fiecare dintre noi să poată avea, totuși, încredere în cealaltă. Am agreat cât televizor, ce poate să vadă la televizor, ce mănâncă, când mănâncă, cum e cu orele de somn și probabil că au mai fost alte 2-3 reguli. În afară de acestea pe care le-am agreat amândouă, am mai avut o convenție care a făcut o uriașă diferență. I-am spus mamei mele așa: „La tine acasă, aplici regulile tale și tu ești șefa. La mine acasă, se aplică regulile mele și eu sunt șefa. Regulile pe care le-am agreat sunt aplicabile în ambele case. Ok?” Să îți dau un exemplu: când eram la părinții mei acasă, venea fiul meu și mă întreba: „Mami, pot să...?” Și eu îi spuneam: „Știi, te afli în casa bunicii tale, aici ea decide. Întreab-o pe ea”. Copilul se ducea la bunica și întreba: „Bunica, pot să...?” Mama mă întreba uneori, din priviri, peste capul lui, eu îi spuneam „ok” și toată lumea era satisfăcută. Fiul nu primea sau nu ceea ce își dorea, mama simțea că are control în casa ei și că e respectată, iar eu îi mulțumeam pentru efortul și dăruirea pe care le punea în relație cu nepotul ei. În acest fel, am reușit să ne împăcăm foarte bine amândouă. Acesta este un lucru pe care l-ai putea face și tu. Agreează câteva lucruri care sunt importante pentru tine și pe care cealaltă persoană le poate satisface și respecta. În rest, dacă ai ocazia, lasă loc de decizie și în partea cealaltă. Până la urmă, părinții noștri, acum bunicii copiilor noștri, nu au nicio responsabilitate în a-i crește. Sunt copiii noștri, până la urmă. Așadar, hai să venim cu înțelegerea faptului că o fac pentru noi și pentru nepoți. Să venim cu mulțumirea faptului că fac asta și să le dăruim puțină înțelegere pentru diferențele pe care le fac în cum am fost noi educați și cum își educă ei nepoții. Până la urmă, au făcut ce au știut ei să facă mai bine cu informațiile pe care le aveau în acel moment. Așa cum ți-am spus, voi mai reveni cu informații despre cum să te înțelegi cu ceilalți din familia ta pe parcursul acestui program. Dar aș vrea să mai ridic la suprafață o întrebare pe care foarte mulți părinți o au, așadar, e posibil să o ai și tu. Întrebarea este: „Dacă eu îmi cresc copilul tolerant, echilibrat, care știe să ia decizii, căruia i se citește opiniile, care poate face alegeri, care știe să gândească pentru el însuși, cum se va adapta copilul meu într-o societate care este la polul opus, într-o lume în care obrăznicia primează, unde competitivitatea este cea care câștigă - și nu vorbesc despre competitivitatea sănătoasă? Oare toleranța și înțelegerea pe care eu le sădesc în copilul meu nu vor face ca el să nu fi acceptat sau să nu se integreze sau să fie luat de fraier?” Ei bine, este exact pe dos. Adu-ți aminte: stilul tău echilibrat va crea un adult echilibrat și nu numai. Va crea un adolescent, un pre-adolescent și un copil cu încredere în el. Va ști să gândească, va ști să relaționeze și, cel mai important, va ști să se adapteze și să fie flexibil. Această toleranță îl va face să înțeleagă diferențele de comportament și să se adapteze lor, fără să judece de fiecare dată. Așadar, ți-aș propune să excluzi această îngrijorare. Tot în relație cu părinții mei, adică bunicii copilului meu, aș vrea să-ți mai povestesc o situație. Știi, până la un punct nu am reușit să-mi conving tatăl sub nicio formă să se mute din stilul lui autoritar, cu atât mai puțin să adopte multe dintre metodele mele. La un moment dat chiar mi-a spus: „Nu știu, dragă, ce fel de parenting faci tu, dar copilul tău nu mă citește, pur și simplu nu aude”. „Interesant”, i-am răspuns eu. „Se pare că ești singurul adult din viața lui Amos pe care nu-l citește. Oare ce se întâmplă? Ce faci tu diferit că pe tine nu te citește?” Ce s-a întâmplat este că, într-un weekend în care am petrecut timp împreună, tata a stat cu urechile ciulite și cu ochii mari să vadă ce fac eu diferit de pe mine mă citește copilul. I s-a părut interesantă abordarea mea și a încercat și el să vadă cum e. I-a ieșit și a spus: „Hm, interesant, funcționează”. Practic, a început și el să facă ce făceam eu, fără ca măcar să își dea seama că mă copiază. Nu știa ce e în spatele comportamentelor mele, nu își dădea seama de ce fac eu ce anume făceam. Ce înseamnă asta? Înseamnă că exemplul personal poate să conteze mai mult pentru cei din jur decât orice prelegere, amenințare sau orice fel de conflict. Și, până la urmă, cred că este cea mai bună cale de a schimba comportamentele celorlalți. Exemplele pe care ți le-am oferit sunt valabile și pentru bonă, dacă există una în casa voastră, sau pentru educatorii și profesorii copilului tău. Tot timpul vor fi oameni diferiți de tine, tot timpul vor exista oameni cu convingeri diferite, așa că, în primul rând, exemplul personal este cea mai bună soluție. În al 2-lea rând, ce ți-aș putea sugera este ca, de fiecare dată când comentezi sau ai un feedback negativ cu privire la ceea ce face bona, bunica, un profesor în relație cu al tău copil, să oferi o alternativă, adică să găsești cumva un obiectiv comun. Ce vreau să spun cu asta? Ai putea să-i spui profesorului, de exemplu: „Știu că îți dorești ca al meu copil să își facă temele. Și eu îmi doresc același lucru. Avem un obiectiv comun, așa-i?” „Da”, spuse profesorul. „Dacă acesta este lucrul pe care ți-l dorești, uite ce ai putea să faci diferit față de ceea ce faci în acest moment. Eu cred că s-ar putea să funcționeze mai bine, cel puțin în legătură cu propriul meu copil.” În felul acesta, părintele poate obține ceea ce își dorește, iar profesorului îi va fi mult mai ușor să gestioneze situațiile."
  },
  {
    "id": 20,
    "title": "Cum va fi copilul tău adult",
    "text": "În această lecție, aș vrea să îți propun să te gândești la viitor, mai exact la cum va arăta copilul tău adult. Poate că acum are câteva luni, 1 an, 3 sau 5, poate este deja adolescent, poate că deja ai sădit în copilul tău acele calități, caracteristici, atitudini, valori, principii pe care ți le-ai demonstrate de viitorul adult. De ce ne ajută să ne gândim la copiii noștri ajunși adulți? Pentru că fiecare zi până acolo contează, fiecare zi este o picătură în plus la ceea ce este copilul tău astăzi și la ceea ce va deveni mâine. În momentul în care plecăm cu acest viitor în minte, ne este mult mai ușor să gestionăm problemele astăzi, pentru că ne dăm seama că fiecare situație apare într-un context mult mai larg. Așadar, hai să faci împreună cu mine acest exercițiu: imaginează-ți, te rog, cum va fi copilul tău adult. Cum îți gândești copilul tău adult, cum ți-ai dori să fie, cum să fie viața lui, cu ce să se ocupe, poate în ce țară să trăiască sau ce meserie să aibă sau care sunt acele calități, atitudini, comportamente, valori pe care le-ai dori demonstrate de copilul tău ajuns adult. În momentul în care îi întreb pe părinți această întrebare, „Cum ți-ai dori să fie copilul tău adult?”, iată ce îmi spun cei mai mulți părinți: și-ar dori să aibă un copil responsabil, care să știe să ia decizii, care să știe să își rezolve problemele, care să știe să rezolve conflicte, care să facă cu drag ceea ce face, cu pasiune. Indiferent ce meserie va avea, să nu se trezească dimineața cu greu: „Trebuie să mă duc la serviciu...”, ci să o facă cu drag. Și-ar dori, pe de altă parte, un viitor adult echilibrat emoțional. Știm cu toții că acest lucru nu este deloc simplu, echilibrul emoțional adică. Așa cum arată realitatea astăzi, din ce în ce mai mulți oameni nu sunt echilibrați emoțional. Și dacă ne-am gândi la cum va arăta societatea peste 15, poate 20 de ani, are sens să ne punem un mare semn de întrebare cu privire la sănătatea emoțională a fiecărei persoane de pe planetă. Nu în ultimul rând, părinții și-ar dori viitori adulți sănătoși, care să aibă grijă de ei, să știe ce să mănânce, să știe cum să se îngrijească, să ia decizii corespunzătoare pentru el sau pentru ea pe termen lung. Mai departe, continuând această listă, părinții și-ar dori viitori adulți responsabili, nu doar cu ei înșiși, dar și cu mediul, cu întreaga planetă. Deja părinții se gândesc din ce în ce mai mult la cum să aducă copiii și viitorii adulți să contribuie la întreaga societate sau la umanitate per ansamblu. Și-ar dori viitori adulți care să aibă relații echilibrate, împlinite, cu oameni care să le împărtășească valorile și să-i ajute să-și îndeplinească nevoile sau visurile. Nu în ultimul rând, părinții și-ar dori viitori adulți independenți financiar, prosperi, de ce nu? Și și-ar dori ca stima lor de sine să fie una sănătoasă, adică să stea bine pe picioarele lor și să știe la ce sunt buni, ce sunt capabili să facă, să poată lua decizii pentru ei, să poată să îi ajute și pe ceilalți în aceeași direcție. Și iată că lista ar putea să tot continue, pentru că, dacă ne amintim de metafora „Povestea călătoriei cu mașina”, dacă te-ai gândit că la un moment dat copilul tău îți părăsește casa și merge în viața lui, are nevoie de un set de cunoștințe, de abilități, de atitudini care să-l ajute să reușească în viață, să aibă succes. Știi, eu când spun succes nu mă gândesc la o sumă de bani sau la vreun nume sau titlu pus pe ușa vreunui birou. Mă gândesc la felul în care acea ființă, ajunsă adultă, se simte bine în viața ei, îi este bine acolo unde este. Pentru mine asta înseamnă succes, să ajungem cea mai bună variantă a noastră. Acesta este motivul pentru care cei mai mulți părinți spun: „Îmi doresc ca al meu copil să fie fericit, indiferent ce înseamnă această fericire, alegerile pe care le face, dacă se căsătorește sau nu, unde va trăi, cu ce se va ocupa, dacă va face copii sau nu, să fie fericit. Dacă ești și tu ca cei mai mulți părinți, probabil că și tu îți dorești aceleași lucruri pentru copilul sau copiii tăi. Cu siguranță eu asta îmi doresc. Ei bine, eu aș vrea să desfacem acest concept al fericirii în bucățele, pentru că pare ceva utopic, ceva ce atingem doar în anumite momente, iar apoi dispare. Viața noastră întreagă pare să fie compusă din momente vesele și momente triste, ceea ce este adevărat, dacă ne uităm la ceea ce înseamnă echilibru, dar fericirea este ceva mai mult decât atât. Și pe întregul parcurs al acestui program, vom vedea ce înseamnă fericirea, la care poți și tu ajunge împreună cu al tău partener sau parteneră și împreună cu copiii tăi și pentru ei, în primul rând, pentru că această fericire constă în echilibru. O să vedem ce înseamnă acest echilibru în lecțiile următoare. Dar până atunci, fă, te rog, acest exercițiu mental: vizualizează-ți copilul la 30 de ani, în ușa căruia bați, pentru că deja stă în altă parte, iar copilul îți deschide ușa și spune: „Bună, mama. Bună, tata”. Cine este persoana care ți-a deschis ușa? Care sunt calitățile acestei persoane, trăsăturile, caracteristicile, principiile, valorile? Cum ai desena această ființă la 30 de ani? Ia-ți timp pentru acest exercițiu sensibil și ne vedem în lecția următoare."
  },
  {
    "id": 21,
    "title": "Provocările pe care le ai acum",
    "text": "Ai reușit să faci această listă și să creionezi felul în care ai vrea să arate copilul tău adult? Dacă da, te felicit. Ești cu un pas mai aproape de obiectivul tău. Înțeleg că nu e întotdeauna simplu să faci asta și, de multe ori, părinții îmi spun: „Urania, copilul meu are 6 luni. Nu pot să mă gândesc la treaba asta încă”. Pentru alții, exercițiul este destul de simplu. Își văd cu ușurință copilul la 30 de ani și își pot imagina cum o să fie. Ei bine, adevărul este că aproape niciodată copilul nostru nu devine ceea ce ne-am așteptat noi să devină și nu va fi așa cum ne așteptăm noi să fie. Până la urmă, asta este și frumusețea principiului „copilul nu ne aparține”, adică nu ne aparține în sensul în care să facem ceea ce vrem noi cu el. Sigur, este al nostru și poate e o persoană foarte importantă în viața noastră, dar e calea lui, e viața lui și rolul pe care noi îl avem este, mai degrabă, unul de însoțire, de 'couch',  de mentor. Exercițiul pe care l-ai făcut este unul sensibil, într-adevăr. Poate că deja lucrezi la multe dintre aceste calități, valori, principii sau caracteristici. Poate că pe multe le-ai gândit încă de dinainte să se nască copilul sau copiii tăi. Am făcut și eu exact același lucru. Hai să păstrăm în minte acest tablou al perfecțiunii, dacă vrei, către care tindem, către care lucrăm, așa cum lucrăm și la noi înșine pentru a fi mai buni în fiecare zi, și să ne întoarcem în prezent, pentru că acela este un deziderat și, așa cum ți-am spus, putem ajunge acolo dacă suntem conștienți în fiecare zi de aportul important pe care îl avem la cine va fi copilul nostru mâine și, categoric, la cine este astăzi. Îți spuneam „Hai să ne întoarcem în prezent”, pentru că prezentul nu arată întotdeauna atât de roz, așa-i? În prezent, copiii noștri manifestă anumite comportamente care nu ne plac. De exemplu, refuză să mănânce, refuză să-și schimbe hainele, refuză să-și strângă jucăriile, refuză să doarmă în patul lor, refuză să plece din parc, nu vor să-și ia medicamentele, nu se spală pe dinți, rostesc cuvinte urâte și nu, nu e vina ta că folosesc aceste cuvinte și nici a celuilalt părinte. De cele mai multe ori nu este vina noastră. O să discutăm despre ce este la baza acestor comportamente ceva mai târziu pe parcursul acestui program. Ce se mai întâmplă? Păi, dacă apare în poză o surioară sau un frățior, încep să apară conflicte între copii. Conflictele între copii apar și când nu avem al 2-lea sau al 3-lea copil, așa-i? Conflictele între copii apar și mai târziu, poate în parc, la grădiniță sau la școală. Pe măsură ce copilul crește, începe să mintă, refuză să își facă temele, refuză să își facă temele și da, ai ghicit, refuză să își facă temele. Mai târziu, anii trec. Influența parentală scade, influența grupului de prieteni crește. Refuzul cooperării este prezent la aproape orice vârstă, începând cu așa-zisa vârstă a lui „nu” de la 2 ani. O să vedem cât de inerentă este această vârstă a lui „nu” pe parcursul acestui program și până la adolescență, un alt prag destul de greu de trecut pentru foarte mulți părinți. Indiferent dacă te confrunți cu toate aceste probleme sau cu mai puține, indiferent dacă le vezi la unul dintre copii și nu le vezi la celălalt, fiecare dintre noi ne confruntăm cu aceste probleme, cu aceste comportamente care nu ne plac. Ți-ai pus vreodată această întrebare: „De ce se comportă copilul meu așa cum se comportă?” Sigur că te întrebi. De fiecare dată când copilul tău manifestă un comportament care ție nu-ți place, te întrebi: „De ce se comportă cum se comportă? Îi acord tot timpul meu, toată atenția mea, mă străduiesc de fiecare dată să gestionez situația cât de bine pot și, cu toate acestea, se comportă așa”. De multe ori, îi întrebăm și pe ei: „De ce faci asta?”, întrebare care nu are aproape niciodată un răspuns. Ei bine, așa cum ți-am spus, toți copiii manifestă comportamente negative. Sunt firești. Și noi, adulții, manifestăm comportamente negative, așa-i? La fel de firesc. Ce este de dorit, într-adevăr, este să învățăm cum să le gestionăm diferit, în așa fel încât să minimizăm apariția lor și să gestionăm diferit efectele până când e posibil ca un anumit tip de comportament să nu mai apară deloc. Dar până atunci, te-aș provoca să-ți pui o altă întrebare și mai valoroasă pe care foarte puțini părinți și-o adresează. Așa cum ți-am spus, discutăm despre echilibru. Dacă ne concentrăm preponderent pe ce nu face bine copilul, ceea ce se va întâmpla este că punem o lupă pe aceste comportamente, pe care da, le vom mări. Așadar, e la fel de util și de important să ne uităm și la ce face bine copilul. Așadar, întrebarea pe care aș vrea să te provoc să ți-o adresezi este următoarea: „Atunci când copilul meu se comportă exact așa cum îmi place mie, când își strânge jucăriile, când se culcă în patul lui, când se spală pe dinți, când își face temele, când spune „Da, mama, sigur, fac”, te întrebi oare de ce copilul tău se comportă așa cum se comportă?” Dacă ești la fel ca cei mai mulți părinți, nu îți adresezi această întrebare, pentru că atunci când copiii se comportă exact așa cum ne place nouă, o luăm ca atare: „Așa ar trebui să se comporte” și nu ne mai adresăm această întrebare. Între noi fie vorba, comportamentele negative ale copiilor noștri sunt mult mai puține decât cele pozitive, doar că ne deranjează mai tare. De aceea ne concentrăm preponderent pe ele. De ce este important să-ți adresezi deopotrivă întrebarea „De ce se comportă copilul meu cum se comportă?” și în momentul în care se comportă bine? Pentru că un comportament, aș vrea să ții minte lucrul acesta, este doar un simptom. Gândește-te, te rog, la un aisberg, al cărui vârf este afară și, știi, 3 sferturi din el sunt sub apă. Ei bine, comportamentul este doar vârful aisbergului, este doar ceea ce vedem noi, dar sursa acestui comportament este la bază. Chiar la bază avem de-a face cu nevoile. Mai apoi, aceste nevoi generează gânduri, apoi gândurile generează emoții sau sentimente și mai apoi apare un anumit comportament. Aceste gânduri, la rândul lor, pot fi atât conștiente, cât și inconștiente. Se adaugă la cele trei Nevoi Psihologice de Bază încă niște nevoi foarte importante pentru un copil mic: hrana, somnul, joaca, conectarea, nevoi care sunt, de multe ori, de natură fizică. Apa în care plutește acest aisberg reprezintă situațiile în care ne găsim în fiecare zi. Hai să ne uităm împreună la care este sursa acestui comportament. De ce ne comportăm așa cum ne comportăm? De ce este important să înțelegem sursa comportamentelor copiilor noștri și, categoric, comportamentelor noastre? Pentru că, dacă nu înțelegem această sursă, tot ceea ce facem este să pansăm răni deschise, și acesta este lucrul pe care cei mai mulți părinți îl fac. Și acesta este motivul pentru care celor mai mulți nu le iese, pentru că, dacă ne concentrăm doar pe comportamente, nu reușim să facem 2 lucruri extrem de importante. În primul rând, să ne uităm la comportamentele negative, să le prevenim și să le gestionăm diferit, în așa fel încât să le minimizăm efectele și, eventual, să le facem să dispară cu totul. Dar să ne uităm, în egală măsură, la comportamentele pozitive, care ne plac, și să le „udăm”, în așa fel încât să le vedem crescând, să le vedem manifestate mai des. Are sens, așa-i? Așadar, în lecțiile următoare, vom discuta despre sursa acestor comportamente. Dar până atunci, ce ți-aș propune să faci pentru a avea o bază de la care să pleci este să te gândești la acele provocări cu care te confrunți în acest moment. Dacă ai un copil mic, probabil că problemele pe care le ai sunt: refuzul de a purta haine sau scutec, faptul că deschide toate sertarele și scoate lucruri de acolo, trântește obiecte sau țipă mult. Mai târziu, are un tantrum sau nu înțelege cuvântul „nu” sau îl folosește el foarte des: „Nu vreau! Nu!” Poate te confrunți cu o serie de refuzuri comportamentale, de la „Nu vreau să îmi fac temele. Nu vreau să mă spăl pe dinți. Nu vreau să închid televizorul”, până la ”Nu vreau să fac curat în cameră”. În funcție de vârsta copilului tău, aceste probleme, iată, pot fi diferite. De aceea, ți-aș propune următorul lucru: în primul rând, te invit să listezi pe o foaie toate aceste probleme. În al doilea rând, gândește-te la acele probleme pe care le ai în acest moment în relația cu copilul tău sau comportamentele copilului pe care ai vrea să le rezolvi. Ele vor fi baza de la care vom pleca, pentru că vei găsi răspunsuri la aceste comportamente în capitolele care urmează. Ia-ți, te rog, răgaz și scrie cu ce te confrunți în acest moment. Ne vedem în lecția următoare."
  },
  {
    "id": 2294,
    "title": "Teoria lui B.F. Skinner",
    "text": "Îți propun să înțelegem, mai departe, care este sursa comportamentelor noastre la bază. Mai exact, ce ne mână pe noi în luptă? Ce anume ne dă energie și ce căutăm, de fapt, cu toții, în viața noastră? Și aș vrea să te introduc în 2 teorii motivaționale, pentru că aceasta este sursa comportamentelor noastre: ce ne motivează să demonstrăm un comportament sau, dimpotrivă, să ne abținem în a-l demonstra. Prima teorie motivațională pe care aș vrea să ți-o introduc îi aparține lui B.F. Skinner. Skinner a fost psiholog, profesor, cercetător, behaviorist, unul dintre cei mai importanți oameni pe care i-a lăsat umanitatea. Ei bine, în anii '60, B.F. Skinner a venit cu o teorie pe care o știi, cu siguranță, chiar dacă nu știi că a scris-o el, și anume că singurele 2 mecanisme care motivează ființa umană să demonstreze un comportament sau, dimpotrivă, să se abțină din a-l demonstra sunt: (ai intuit corect) pedeapsa și recompensa. Skinner a afirmat că nicio ființă umană nu ar depune energie într-o direcție dacă nu ar exista, la final, un soi de recompensă pentru această acțiune și, dimpotrivă, nu s-ar abține din ceea ce își dorește să facă dacă nu ar exista la finalul unui comportament așa-zis negativ o pedeapsă de un soi sau altul, o consecință percepută a fi negativă de către individ. Această teorie a lui Skinner funcționează și astăzi. Mecanismele acesteia au existat dintotdeauna. Practic, dintotdeauna, și ți-am povestit deja ce s-a întâmplat până în anii '60 cel puțin în istoria umanității noastre, oamenii au fost „educați”, cu ghilimelele de rigoare, pe bază de pedeapsă și recompensă, adică băț și bomboană. Bine, mai mult băț decât bomboană, asta dacă ne-am aduce aminte de poveștile bunicilor noștri despre cum erau ei pedepsiți. Am putea să ne aducem aminte, nu-i așa, de pus la colț pe coji de nucă, de stat în pivnițe întunecoase, de înfometări, de scos copilul afară în mijlocul iernii fără haine pe el și o serie de alte umilințe. Practic, și mulți din generația noastră am fost bătuți chiar de cadrele didactice. Ne aducem, probabil, unii aminte de rigla dată peste degete și așa mai departe. Aceste 2 mecanisme au fost folosite, așa cum ți-am spus, în istoria umanității până alaltăieri. Aceste mecanisme funcționează și astăzi, și pe acest principiu este construit întregul sistem de învățământ, chiar și astăzi. Învățământul, așa cum arată el astăzi, a fost construit la fel, pe această teorie motivațională. Foarte simplu: ai învățat, primești nota 10; nu ai învățat, primești un 4. Eu vin și te întreb: funcționează aceste mecanisme, pedeapsă-recompensă, pentru a obține comportamentul dorit de la cineva, de la copilul sau copiii tăi? Cu siguranță că funcționează. Altminteri, nu ar fi stat în picioare și astăzi. Funcționează. Acesta este și motivul pentru care foarte mulți părinți îl folosesc preponderent. Copiii da, reacționează la amenințări, la pedepse și, categoric, dacă îi promiți unui copil o ciocolată sau o bicicletă, va face, cel mai probabil, ceea ce tu îi ceri. Am două întrebări, însă. Prima: „Până când va funcționa acest mecanism crezi?” Și a doua: „Cum va fi viitorul adult, astăzi copil, educat preponderent pe baza acestor mecanisme?” Hai să ne uităm pe rând la aceste două întrebări. Ce se întâmplă pe termen lung dacă noi obținem cooperarea copilului pe bază de pedeapsă și recompensă? Păi ce se întâmplă, și este logic să intuim treaba asta, este că recompensa, la fel ca și pedeapsa, trebuie să crească în timp pentru a mai funcționa. Dacă funcționează să obții de la copilul tău ceea ce îți dorești cu ajutorul unei bomboane sau a unei înghețate, iar mai târziu poate că funcționează cu niște desene animate în plus, întrebarea este ce faci și mai târziu? Adică ce faci la 10 ani? Mai merge cu bombonica sau cu desenul animat? Dar la 15 ani? Nu îți mai permiți financiar să susții aceste mecanisme, nu mai ai resursele necesare. Acesta este motivul pentru care nu sugerez niciodată ca părinții să folosească recompensa pentru a obține comportamentele dorite de la copii. Mai exact, dacă îi dau acum 5 lei să-și facă curat în cameră, la 15 ani se va uita la ăștia 5 lei și o să zică: „Hai, pe bune? Fă tu ceva de banii ăștia”. Așadar, nu mai poți să plătești faptul că el își face curat în cameră. La fel este și cu pedeapsa: dacă copilul reacționează acum la tras un pic de ureche și are 2 ani, ce faci la 15 ani? Problema este că foarte mulți părinți se gândesc că nu pot comunica cu copiii lor atât de mici fiind și că nu-i vor mai lovi sau nu-i vor mai pedepsi pe măsură ce cresc și se pot înțelege diferit cu ei. Ei, nu e chiar așa. Asta e o capcană din care este foarte greu să ieși, e o minciună pe care ți-o spui, poate, zilnic, dar nu se întâmplă așa. De ce? Copilul tău a învățat aceste mecanisme, tu l-ai educat. Și atunci, pe măsură ce copilul crește, nu te vei mai înțelege cu el ușor dacă nu schimbi metoda. Îți va fi, dimpotrivă, din ce în ce mai greu. Aceasta este o consecință: nu poți susține aceste mecanisme în timp și, exact atunci când ai nevoie de cooperarea copilului, în adolescență, se va uita la tine: „Hai, mai plusează” sau „Așa, și? Ce o să-mi mai faci?” Nu vrem să ajungem acolo, așa-i? O altă consecință pentru folosirea acestor mecanisme este că ceea ce facem, de fapt, este să așezăm mai mare greutate în recompensă decât pe comportamentul dorit, acela valoros pe care ni-l dorim demonstrat. Mai exact, pentru copil nu va fi important faptul că se spală pe dinți sau că mănâncă sănătos sau că își face temele sau că-și strânge jucăriile, ci recompensa de la final. Ceea ce înseamnă că, dacă dispare recompensa, dispare și comportamentul valoros asociat acestei recompense. O altă consecință este aceea că, tocmai pentru că comportamentul valoros nu este asumat de copil, ci îl demonstrează doar pentru că apare recompensa, ți-o va cere, logic. Dacă tu îi dai bani să își facă curat în cameră sau să citească sau să își facă lecțiile, de îndată ce îl vei întreba același lucru: „Când îți faci curat în cameră?”, o să te întrebe: „Cât îmi dai?” Așadar, nu îl interesează comportamentul valoros, ci doar recompensa. În timp, toate aceste comportamente ne duc la a 2-a întrebare: „Cum va arăta adultul care este educat, a fost educat preponderent pe bază de recompensă și pedeapsă?” Acesta este motivul pentru care te-am rugat să te gândești pe termen lung la cum va fi copilul tău adult. Pentru că nu e important doar să rezolvăm probleme astăzi, nu e important doar să aruncăm găleți cu ap�� peste vreun foc aprins și nici măcar să ne ocupăm mereu de câte un abces dentar. Important este să prevenim și important este să acționăm de fiecare dată conștient, cu viitorul în minte, în așa fel încât să funcționeze și pe termen lung, nu doar acum. Sigur, pe parcursul întregului program vei afla tehnicile, vei învăța în așa fel încât să rezolvi și problemele astăzi, dar toate aceste tehnici lucrează cu viitorul în minte, adică dacă sunt valoroase astăzi, trebuie să fie valoroase și să funcționeze și peste 10 ani, și peste 15 ani și așa mai departe. Hai să ne uităm, spuneam, la acest adult crescut, educat preponderent cu aceste mecanisme pedeapsă-recompensă. Cum arată el? Am să-ți spun așa: este un adult corect, asta spun cercetările, este un adult corect. Asta înseamnă că va face ceea ce i se cere pentru că a fost mai degrabă educat să fie obedient la autoritate. Va face ceea ce are de făcut, va fi integrat social, va fi mai degrabă mai puțin ambițios, mai degrabă mai puțin proactiv, mai degrabă va veni mai rar cu idei, adică nu va avea aceeași creativitate ca alții care nu au fost educați prin aceste mecanisme. Va fi un adult mediocru. Aș vrea, te rog, să scoți tot ce-i peiorativ din acest termen „mediocritate”. Nu-i nimic greșit cu asta. Înseamnă, practic, corect, adică nu face greșeli majore, dar nici nu sclipește. De ce? Pentru că aceste 2 mecanisme generează în ființa umană motivație externă, nu motivație internă. Mai exact, eu fac ceea ce am de făcut pentru recompensa de la final sau pentru a evita o pedeapsă. Ceea ce iarăși înseamnă, pe cale de consecință, că dacă dispare recompensa sau pedeapsa, așa cum ți-am spus, eu nu voi mai demonstra acel comportament. Mai exact, e nevoie de un factor de control extern mie care să mă vadă, să mă urmărească tot timpul, să mă controleze și să îmi dea recompensa sau să mi-o ia, dacă e vorba despre pedeapsă în cazul în care am demonstrat un comportament negativ. Asta înseamnă că eu nu pot să stau pe picioarele mele ca individ, manifestând comportamente corecte, dezirabile, valoroase pentru mine și pentru ceilalți, decât cu acest factor de control continuu în spatele meu. Aș vrea să dau un exemplu aici ca să înțelegi mai bine la ce mă refer, deși vom dezvolta această idee pe parcursul întregului program. Dacă eu îi spun copilului așa și îl educ pe acest principiu: „Nu țipa la mine că suntem în restaurant. Se uită lumea la noi. Și dacă mai țipi la mine, plecăm acasă imediat. Ai înțeles?” Ce va înțelege copilul? „Deci atunci când suntem singuri acasă și nu ne vede nimeni, e ok să țip la tine”. Sau „Nu arunca hârtii pe stradă că uite, se uită lumea la noi. E rușine”, ce va gândi copilul? „Deci dacă sunt singur în pădure și nu mă vede nimeni, e ok să arunc hârtii pe jos, nu?” Ai înțeles diferența? Ceea ce noi ne dorim, de fapt, este să predăm comportamentele corecte, dezirabile, care să-l ajute pe copil indiferent unde este, indiferent dacă se uită sau nu cineva la el sau la ea, indiferent dacă e în orașul lui sau în alt oraș, dacă e aici sau în altă țară. Așadar, ți-am prezentat în această lecție teoria motivațională care încă stă în picioare,a lui B.F. Skinner, care generează motivație externă. Cred că ți-ai dat seama că eu nu susțin această teorie. În lecția următoare, aș vrea să îți prezint teoria motivațională pe baza căreia va fi structurat întregul program. Ea va pune laolaltă atât Nevoile Psihologice de Bază, cât și valorile pe care le-ai văzut până în acest moment. Dar, până să ne vedem în lecția următoare și să îți povestesc despre teoria motivațională cea mai răspândită în acest moment și predată în cele mai mari universități din lume, aș vrea să-ți dau o mică temă. Aș vrea să-ți iei puțin timp și să te gândești la felul în care, până în acest moment, ai scos în evidență din copilul tău, ai generat, ai crescut, ai udat mai degrabă motivația externă, bazată pe recompensă și pedeapsă. Vom lucra la treaba asta."
  },
  {
    "id": 30,
    "title": "Cele 3 Nevoi Psihologice de Bază – Introducere",
    "text": "În această lecție, îmi propun să-ți prezint cea de-a doua teorie motivațională, larg răspândită la nivel internațional, și teoria pe baza căreia acest program este construit. Această teorie îi aparține unui cuplu de cercetători care au lucrat împreună și lucrează de-o viață întreagă împreună în cercetare. Ei se numesc Dr. Richard Ryan și Dr. Edward Deci. Ryan și Deci sunt amândoi profesori, cercetători, psihologi, oameni de știință. Evident, au în spate o întreagă echipă de cercetare și ei au întreprins cea mai extensivă cercetare care s-a făcut vreodată la nivel de comportament și motivație umană. Această teorie se numește 'Self-Determination Theory', „Teoria autodeterminării”. Ce spune această teorie care este universală? Spune că fiecare ființă umană, indiferent de vârstă, de religie, de sex, de cultură, de culoarea pielii, indiferent de locul în care trăiește pe această planetă, se naște cu 3 Nevoi Psihologice de Bază, care se păstrează toată viața, adică ne naștem cu ele și nu ne părăsesc toată viața. Care sunt aceste 3 Nevoi Psihologice de Bază pe care ți le voi detalia în lecțiile următoare? Nevoia de Conectare, adică de relaționare, Nevoia de Competență și Nevoia de Autonomie, de control, de alegere. Ei spun așa: că aceste 3 nevoi reprezintă, de fapt, motorul fiecărei acțiuni. Practic, tot ceea ce noi încercăm să facem este să ne satisfacem una sau alta dintre aceste 3 nevoi. Pentru asta, vom demonstra atât comportamente pozitive, cât și comportamente negative, în funcție de ceea ce ne-a demonstrat că ne ajută să ne satisfacem o nevoie sau alta, onștient sau inconștient, mai degrabă inconștient la cei mai mulți dintre noi. Practic, fiecare comportament pe care noi îl avem este învățat, în fragedă pruncie, de acolo începe. Iar mai apoi, dacă nu învățăm un alt comportament dezirabil, de exemplu, care să ne ajute să ne satisface o nevoie sau alta, vom manifesta același comportament, negativ în acest exemplu, pentru a ne satisface o nevoie sau alta. Care este scopul ființei umane? Pentru că fiecare dintre noi avem acest scop, chiar dacă nu este conștient: vrem cu toții să ajungem la o stare de bine, la o stare de echilibru. În momentul în care toate 3 nevoile sunt satisfăcute simultan, fiecare ființă umană manifestă o stare de bine, simte o stare de bine. Știi, noi nu avem o traducere exactă pntru termenul 'well-being' așa cum l-au definit cercetătorii Ryan și Deci, dar 'well-being' înseamnă împlinire pe toate planurile existenței noastre. Și deja ți-am povestit de zonele în care noi ne manifestăm, în care ne manifestăm energia. Acest echilibru, în momentul în care noi ne satisfacem cele 3 Nevoi Psihologice de Bază, apare în toate cele 7 zone ale existenței noastre, adică la nivel spiritual, la nivel mental, la nivel financiar, vocațional, relațional, familial și fizic. Îți voi detalia, așa cum ți-am spus, ce în spatele fiecărei nevoi și cum se manifestă ea, atât prin comportamente pozitive, cât și prin comportamente negative, în scopul de a se satisface. Dar până atunci aș vrea să-ți spun așa: dacă principiile lui Skinner sunt puse în aplicare, vorbim despre pedeapsă-recompensă, ele stimulând motivația externă, ei bine, dacă punem în aplicare principiile acestei teorii, teoria autodeterminării, și lucrăm conștient pentru satisfacerea celor trei nevoi, ajungem la motivație internă. Lucrurile se transformă cu totul, atât pentru noi, dacă ne satisfacem cele 3 Nevoi Psihologice de Bază, dar important este să înțelegem că se transformă pentru copiii noștri, pentru că ei vor începe să demonstreze comportamentele dezirabile pentru că vor ei, nu pentru că cineva le dă o recompensă, nu pentru că sunt amenințați, nu pentru că începem să numărăm până la 3, nu pentru că sunt pedepsiți sau pentru că ar fi forțați. Există o foarte mare legătură, vei vedea, între motivația internă și valorile noastre. Vei învăța pe parcursul acestui program să ți conștientizezi, valorile tale, și vei vedea ce diferență poate face, în viața ta, felul în care reușești să trăiești în valorile tale, prin motivație internă, versus a trăi în valorile altcuiva, prin motivație externă. În momentul în care înțelegem asta pentru noi, putem să predăm mai departe asta copiilor noștri. Hai să vedem de ce este importantă motivația internă, de fapt, înainte să detaliem fiecare Nevoie Psihologică de Bază. Aș vrea să te gândești, te rog, la o acțiune în care tu știi că ești foarte bun sau foarte bună, o activitate unde știi că ești mai sus decât media. Poate fi, nu știu, felul în care dansezi sau gătești sau chiar meseria pe care o faci. Ce anume te-a făcut să ajungi acolo? E posibil, oare, să depășești mediocritatea având motivație preponderent externă? Ei bine, întreaga literatură de specialitate concentrată pe ce înseamnă performanță și motivație spune că nu. De ce nu? Pentru că, pentru a depăși mediocritatea, pentru a ajunge în vârf, e nevoie de efort susținut, așa-i? Și asta pe termen lung. Și ai văzut, așadar, că motivația externă reprezintă un combustibil de proastă calitate, aș spune. Durează puțin. Aș vrea să te gândești la acest tip de combustibil chiar și din perspectiva nutriției. Motivația externă este ca un fast-food: are gust bun, poate că îți potolește foamea puțin, în acest moment, dar în scurt timp îți va fi foame din nou. În plus, acest fast-food nu-ți oferă nutrienții necesari pentru un maraton pe termen lung. Iar, mai mult decât atât, pe termen lung poate chiar te va îmbolnăvi. Motivația internă, în schimb, reprezintă nutrienți cu adevărat valoroși pentru tine, care durează. Spre deosebire de benzina de proastă calitate pe care ți-ar da-o factorii care generează motivație externă, motivația internă aduce kerosen. Acesta este motivul pentru care performanța, în general, sau depășirea mediocrității are nevoie de motivație internă. Pe parcursul acestui program vei învăța cum să o generezi, cum să o crești, cum să o uzi, atât în tine, dar mai ales în copilul tău. Îți propun, așadar, să urmărești lecțiile următoare pentru a afla ce se află în spatele fiecărei Nevoi Psihologice de Bază, cum se manifestă ea, atât prin comportamente pozitive, cât și prin comportamente negative. Îți va fi, de aceea, mult mai ușor să identifici sursa comportamentelor copiilor tăi și să îți răspunzi de fiecare dată corect la întrebarea: „De ce se comportă așa cum se comportă?” În aceeași măsură, îți va fi mult mai ușor să răspunzi la aceeași întrebare în ceea ce te privește și în ceea ce îl privește pe celălalt părinte. Mai târziu, vei afla cum să faci legătura dintre aceste 3 Nevoi Psihologice de Bază și valori, pentru că vom lucra la atingerea echilibrului pe parcursul întregului program."
  },
  {
    "id": 31,
    "title": "Nevoia de Conectare",
    "text": "Nevoia de Conectare, de Relaționare, este nevoia de a fi iubit, valorizat, respectat, unic, nevoia de a fi văzut, nevoia de a contribui, în egală măsură cu a primi. Aceasta este Nevoia de Conectare, de Relaționare, și ne naștem cu această nevoie. Este, de altfel, prima nevoie pe care o satisfacem copiilor noștri, pentru că tot aici intră și nevoia de contact fizic. Gândește-te puțin: ce face fiecare mamă cu instinctul la ea în momentul în care copilul ei plânge? Îl ia în brațe, așa-i? Și exact de asta are nevoie copilul, de contact fizic cu mama. Cum se manifestă această nevoie, atât în comportamente pozitive, cât și în comportamente negative? Ți s-a întâmplat oare vreodată ca al tău copil să-ți vorbească și tu să nu fii atent sau atentă și copilul să-ți ia fața în mâini și să te forțeze să te uiți la el sau la ea? Ei bine, aceasta este Nevoia de Conectare. Copilul tocmai ți-a spus, prin acest gest: „Uită-te la mine, hei, sunt aici”. Copilul își manifestă această nevoie prin comportamente pozitive de fiecare dată când, de exemplu, vrea să ajute, când vrea să se implice, când îți spune: „Lasă-mă pe mine să fac asta pentru tine!” sau când îți face surprize, când îți desenează lucruri, când îți spune: „Ești cea mai frumoasă mamă din lume!”, când se mândrește cu familia lui, când vine cineva acasă și vrea să-i arate toate camerele, când vrea să își facă prieteni. Toate acestea se datorează Nevoii de Conectare. Cum își manifestă copilul Nevoia de Conectare în momentul în care această nevoie nu îi este satisfăcută prin comportamente pozitive sau a învățat să și-o satisfacă prin comportamente negative? Păi, apar în acest moment acele comportamente pe care eu le numesc „Domnul Goe”. Le punem această etichetă ca să ne fie mai simplu să le identificăm. Mai exact, copilul va deranja, se va sui pe masă, la propriu sau la figurat, pentru a obține atenție, va rosti acel cuvânt cu „P”. Oare de ce? Hai să ne gândim un pic! Pentru că, în momentul în care îl rostește, indiferent ce fac cei din jurul lui, părintele căruia vrea să-i atragă atenția, de exemplu, acel părinte lasă totul deoparte și se uită la copil, nu? Asta se întâmplă: „Hei, unde ai auzit acest cuvânt? M-ai auzit tu pe mine vreodată rostind în această casă cuvântul ăsta? Să nu te mai aud!” „Aa!”, se gândește copilul în acest moment, „Deci, când rostesc acest cuvânt, primesc toată atenția”. Acesta este motivul pentru care ți-am spus că toate comportamentele noastre sunt învățate. Noi i-am învățat că, dacă pun mâna pe vaza de la bunica, de exemplu, cineva, dintr-odată, îi acordă atenție copilului: „Nu, nu vaza de la bunica. Te rog, las-o jos!” Cele mai multe comportamente, așa cum ți-am spus, nu sunt conștiente; sunt doar învățate. Sunt reacții care îi ajută pe copii să-și satisfacă o nevoie sau alta. Și noi, în egală măsură, suntem la fel de puțin conștienți. E important să știi așa: că, în mintea copilului, atunci când demonstrează un astfel de comportament, nu este să-ți facă ție în sâc, n-o face pentru a-ți face în sâc, ci a învățat că, decât să nu aibă niciun pic de atenție, mai bine primește atenție negativă. Asta este în mintea lui. Și, dacă ei, copiii, reușesc să obțină atenția celorlalți prin comportamente negative, ghici ce: le vor manifesta mai degrabă pe acelea. Acesta este motivul pentru care ți-am spus că pe ce punem lupa aia crește. Dacă noi ne concentrăm pe aceste comportamente negative, adică acordăm atenție copilului doar când el se comportă negativ, el va învăța că acesta este modul prin care poate obține atenția. Aceasta este Nevoia de Conectare, Nevoia de Relaționare, și ai văzut cum se manifestă ea, atât prin comportamente pozitive, cât și prin comportamente negative. În următorul episod, aș vrea să îți povestesc despre cea de-a 2-a nevoie, și anume Nevoia de Competență, dar, înainte de asta, dă-mi voie, te rog, să îți dau o temă de gândire. În primul rând, gândește-te la câteva dintre comportamentele pe care copilul tău le are și care, în acest moment, ți-ar fi clar că au legătură cu satisfacerea Nevoii lui de Conectare. Ce face pentru a-și satisface această nevoie? Gândește-te fie la un comportament pozitiv, cum ar fi o cerere de îmbrățișare, fie la un comportament negativ, ca faptul că începe să tragă de tine exact în momentul în care vrei să vorbești la telefon. De unde știi că un copil sau o persoană demonstrează un comportament în scopul de a-și satisface Nevoia de Conectare, adică de Relaționare. Păi, în momentul în care manifestă un comportament negativ, de exemplu, ce îți vine ție să faci sau ce faci în mod obișnuit? Îi acorzi atenție, îl cerți sau îl lauzi, pe partea cealaltă? Este momentul în care mai degrabă îți sare țandăra sau ridici tonul sau impui o limită? Sau, pe partea cealaltă, te bucuri și-i arăți apreciere, îi oferi căldura de care are nevoie? În funcție de ceea ce-ți vine să faci și ceea ce faci în mod obișnuit, copilul tău a învățat: „Acesta este modul prin care eu reușesc să atrag atenția mamei sau tatălui meu”, și prin comportamente pozitive și negative, deopotrivă. Apropo, să știi că al tău copil nu pune aceste etichete, pozitiv sau negativ. Pur și simplu, sunt strategii: „Reușesc sau nu să atrag atenția părintelui meu sau celor cărora vreau să le atrag atenția”. Identifică aceste comportamente pentru fiecare dintre copiii tăi, dacă ai mai mult decât unul singur, și, dacă vrei ca exercițiul să fie complet și să te ajute mai departe, fă același lucru și în cazul tău. Fă același lucru și pentru celălalt părinte: identifică aceste comportamente și sursa lor. Ne vedem, cum îți spuneam, în lecția următoare, unde vei învăța cum să identifici comportamentele care au în spate Nevoia de Competență și, mai exact, ce o fi ea."
  },
  {
    "id": 32,
    "title": "Nevoia de Competență",
    "text": "Stă la baza învățării și este cauza „de ce-urilor\" infinite. Care sunt acțiunile care duc la o Nevoie de competență insuficient satisfăcută și cum se manifestă copilul în această situație?"
  },
  {
    "id": 33,
    "title": "Nevoia de Control (Autonomie)",
    "text": "De ce nesatisfacerea aceste nevoi naște cele mai multe refuzuri în comportamentul copilului tău."
  },
  {
    "id": 34,
    "title": "Starea de echilibru",
    "text": "Satisfacerea celor 3 Nevoi Psihologice de Bază este un proces continuu. Cum te ajută sa obții echilibrul?"
  },
  {
    "id": 35,
    "title": "Efectul de domino",
    "text": "Ce se întâmplă când una dintre cele 3 Nevoi Psihologice de Bază nu este satisfăcută suficient? Este afectat comportamentul copilului?"
  },
  {
    "id": 42,
    "title": "Stilul parental și cele 3 Nevoi Psihologice de Bază",
    "text": "„Bine, bine”, spun unii părinți, „eu mi-am identificat stilul parental conform valorilor, principiilor, experiențelor mele și pare că sunt mai degrabă autoritar/ mai degrabă permisiv/ mai degrabă echilibrat”, după caz. „Care este, atunci, motivul pentru care mă comport mai degrabă autoritar cu un copil și mai degrabă permisiv cu altul?” Aceasta este o întrebare foarte prezentă în mintea părinților. Probabil că și tu ai văzut aceste diferențe, fie la tine, fie la celălalt părinte, fie la alți părinți. Sunt părinți care se comportă, așa cum ți-am spus, mai degrabă autoritar cu un copil și mai degrabă permisiv cu un altul. Care este legătura dintre stilurile parentale și cele 3 Nevoi Psihologice de Bază ale copiilor? Există oare ceva ce face o diferență între una și alta? Hai să vedem exact la ce mă refer în acest episod. Ei bine, ai văzut că există copii care au, de exemplu, o Nevoie de Autonomie mai mare decât celelalte 2 nevoi: sunt copiii care vor să ia decizii, care vor să facă alegeri și care, în momentul în care nu au această nevoie satisfăcută, se comportă, așa cum spun părinții despre ei, „încăpățânat”. Sunt acei copii care se luptă pentru fiecare lucru pe care și-l doresc, care găsesc întotdeauna o modalitate de a-l obține sau inventează tot felul de strategii pentru a te convinge de ceea ce vor ei: copiii cu mare Nevoie de Autonomie. Dacă părintele unui astfel de copil are un Stil Parental Autoritar, ce se întâmplă oare? O variantă este aceea că vom avea de-a face cu un copil cu Nevoia de Autonomie înăbușită, cel puțin în primii ani. Adică e posibil să devină obedient. Cumva înțelege că nu are cum să câștige această luptă de putere cu părintele lui. Părintele se opintește într-un skandenbeg imaginar, copilul se opintește și el, dar, văzând că nu are suficientă forță, se va supune. Și putem avea câțiva ani în care copilul face ce vrem noi sau, mă rog, ce vrea părintele autoritar. După care, acest „echilibru” se transformă. De ce? Pentru că copilul este suficient de mare, cu un cap mai mare decât părintele, și nu mai funcționează forța sau frica, aplicată în acest caz, și se va răzvrăti. Va deveni, probabil, viitorul adolescent rebel. Acesta este un dezechilibru care se întâmplă și este cumva contraintuitiv. De ce? Cu cât un copil depune mai multă rezistență, cu atât părintele simte nevoia, la rândul lui, să depună mai multă rezistență. Aș vrea să-ți dau un exemplu aici pe care îl folosesc foarte des ca să înțelegi de ce, dacă facem ceea ce ne vine să facem, nu obținem rezultatele dorite, ba dimpotrivă. Mă întreb dacă ai încercat vreodată să schiezi sau poate că ești deja un schior experimentat. Ei bine, dacă nu te-ai urcat vreodată pe schiuri, îți poți imagina că, în momentul în care ai 2 schiuri și în fața ta este o pantă, ceea ce îi vine corpului natural să facă este să se lase pe spate. Corpul natural se opune pantei, pentru că, inconștient, creierul crede că, dacă te opui pantei, ești în siguranță. Dar în momentul în care faci lucrul acesta, o iei la vale cu mare viteză și pierzi controlul. Centrul de greutate s-a mutat, așadar, pe partea din spate a schiurilor și e nevoie de efort conștient, continuu și îndelungat să faci ceva ce nu îi este natural corpului să facă, mai exact să te apleci în fața schiurilor în așa fel încât centrul tău de greutate să fie pe față, iar astfel să obții control și să ai control asupra vitezei. Asta necesită exercițiu, necesită timp. La fel este și în parenting. Dacă îți vine să faci ceva și faci exact ceea ce îți vine să faci, de foarte multe ori pierzi controlul și o iei la vale cu toată viteza. Dacă un copil ți se opune dintr-o Nevoie mare de Autonomie, și ție îți vine să te opui și mai tare, adică să devii mai autoritar decât îți vine în mod natural să fii. Este exact ceea ce nu trebuie să faci. Cu cât te vei muta mai mult înspre echilibru, cu atât îți va fi mai ușor să obții cooperarea acelui copil. Motivul pentru care unii părinți au un stil parental cu un copil și alt stil parental cu altul este dat, așadar, și de Nevoile Psihologice de Bază ale acelui copil. Dacă un copil manifestă puternic Nevoia de Autonomie, iar tu, ca părinte, ești un părinte echilibrat în valorile, principiile, în experiențele tale, se poate să-ți vină să fii autoritar câteodată. Și se creează, iată, o luptă de putere și nu este ceea ce ne dorim. La polul opus, dacă un copil are o Nevoie mare de Conectare, e un copil sensibil, e un copil mămos, care plânge mai degrabă ușor, dependent de relația cu acel părinte, părintele, care poate are un Stil Parental mai degrabă Autoritar, se va muta către extrema permisivității, pentru că nu îți vine să depui atâta putere, atâta forță, atâta energie în a obține comportamentele dorite de la un copil calin, blând, calm și cald. Așadar, stilul nostru parental ține foarte mult și de structura copilului, mai exact cum ne manifestăm noi. Doar că stilul parental nu este dat doar de felul în care reacționăm la ceea ce fac copiii noștri. Este dat, în primul rând, de convingerile noastre, de principiile noastre, de lucrurile în care noi credem, de experiențele pe care le-am avut noi, la rândul nostru, copil fiind. Așadar, nu te uita doar la cum reacționezi. Uită-te la ceea ce crezi, care sunt convingerile tale, pentru că, dacă convingerile tale sunt ale unui părinte echilibrat, îți va fi mult mai ușor să te muți în echilibru, chiar dacă îți vine să depui mai multă energie pentru a obține obediența unui copil cu o Nevoie mare de Autonomie sau, dimpotrivă, dacă îți vine să renunți mai degrabă, mutându-te în extrema permisivității, dacă ai de-a face cu un copil cu o Nevoie mare de Conectare. Așadar, stilul nostru parental nu ar trebui să reprezinte doar ceea ce scot copiii noștri din noi, ci convingerile noastre și alegerile noastre conștiente. Dacă convingerile tale sunt ale unui părinte mai degrabă autoritar, ei bine, atunci mai ai un pic de lucrat la ele decât la comportamente. Aceasta este ordinea: întâi ne ocupăm de convingeri pentru ca mai apoi aceste convingeri să ne poată modifica comportamentele, adică ceea ce spunem și ceea ce facem, scopul fiind acela de a deveni mai degrabă echilibrați. Aș mai sublinia un lucru aici: scopul acestui program este să te ajute să devii mai conștient, adică să alegi conștient comportamentele tale în loc să reacționezi la ceea ce fac ceilalți, inclusiv sau mai ales copilul tău. O cale prin care poți face asta este să-ți dai seama pe ce butoane apasă copilul tău atunci când ție îți vine să reacționezi într-un fel sau altul și să nu mai reacționezi, să-ți alegi conștient comportamentul, pentru că dacă comportamentele tale sunt date de felul în care tu gândești relația părinte-copil și stilul tău este unul echilibrat, nu vei mai cădea în capcana de a face exact ce ți-am spus că fac cei mai mulți schiori începători. Nu vei face ceea ce îți vine să faci, ci vei alege conștient ceea ce urmează să faci, chiar dacă, din când în când, te vei mai dezechilibra. Un alt lucru care te va ajuta în această relație cu copilul este să înțelegi că, deși în acest moment e posibil ca al tău copil să manifeste mai degrabă o Nevoie de Autonomie mai mare decât celelalte 2 nevoi, ponderea acestor nevoi se modifică în timp. După cum deja ți-am spus, avem poate ani cu o Nevoie de Autonomie mai mare și alți ani sau o altă perioadă de timp în care Nevoia de Conectare este cea care ne guvernează. Așadar, gândește-te: nu poți să schimbi stilul parental de la un an la altul, adică să fii acum mai degrabă autoritar și peste un an mai degrabă permisiv doar pentru că al tău copil și-a schimbat ponderea acestor 3 nevoi. Adică poți, dar asta nu ajută. În schimb, atunci când noi suntem conștienți de comportamentele noastre, îi ajutăm și pe copiii noștri să crească echilibrat. În acest episod, ai aflat care este relația dintre stilurile parentale, cele 3 Nevoi Psihologice de Bază ale copilului și convingerile pe care le ai. În următorul episod, ne vom uita la etapele de dezvoltare a creierului unui copil și la relația care există între acestea și Nevoile Psihologice de Bază din punctul de vedere atât al manifestării, cât și al satisfacerii acestor nevoi."
  },
  {
    "id": 36,
    "title": "Dezvoltarea creierului la copii",
    "text": "Oare copilul este un adult în miniatură? Ce așteptări să avem de la copil în funcție de vârsta pe care o are."
  },
  {
    "id": 37,
    "title": "Copiii și gadgeturile",
    "text": "Află despre consecințele și manifestările expunerii timpurii la tehnologie. Cum îi afectează Nevoia de Conectare?"
  },
  {
    "id": 38,
    "title": "Cum procedezi cu gadgeturile",
    "text": "De când este acceptabil accesul la gadgeturi, ce conținut ar trebui să consume un copil și cât timp."
  },
  {
    "id": 39,
    "title": "Cum gândesc copiii",
    "text": "Copiii trăiesc în prezent și își caută distracția în orice. Ce alte particularități speciale au ei și ce să faci cu infomația aceasta."
  },
  {
    "id": 40,
    "title": "Etapele dezvoltării copiilor – 0-3 ani",
    "text": "Până acum, ai aflat care este cel mai eficient stil de parenting și care sunt cele 3 Nevoi Psihologice de Bază ale copilului. Ai înțeles cum se dezvoltă creierul unei ființe umane și ce se întâmplă pe parcursul existenței copilului tău. Ai văzut ce poți face bine și mai puțin bine pe parcursul creșterii lui. Ce ți-aș propune în acest episod este să afli ceva mai multe informații despre etapele de creștere prin care trec copiii de la 0 la 18 ani și care sunt nevoile care ar putea să apară, ca iepurii din pălărie, la fiecare etapă de vârstă. Vei afla la ce ar trebui să fii mai atent tu, ca părinte, pe măsură ce anii trec. Hai să începem cu începutul. Prima etapă de vârstă: bebelușii de la 0 la 12 luni. Este etapa în care copilul învață să aibă încredere. Încrederea și siguranța au legătură cu Nevoia de Conectare. Conectarea este nevoia pe care o vom satisface în primul rând. Dar ce înseamnă încredere? Înseamnă că vom răspunde dorințelor și nevoilor copiilor de îndată ce se manifestă. De îndată ce un copil manifestă o dorință, ea reprezintă, de fapt, o nevoie. Cam acesta este mottoul părintelui unui bebeluș: „Dorința lui este nevoia lui”. Contrar a ceea ce se crede, bebelușii nu pot fi răsfățați. Nu contează cât de mult îi ții în brațe atâta vreme cât ei au această nevoie. Faptul că ții în brațe nu înseamnă că îi răsfeți. Copiii au extrem de multă Nevoie de Conectare fizică. Nevoia de Conectare la bebeluși se manifestă prin nevoia de încredere și siguranță în adulții care au grijă de el și încrederea în mediul înconjurător. Legat de satisfacerea acestei nevoi, e momentul potrivit să-ți împărtășesc părerea mea în legătură cu ideea de a-ți lăsa copilul să plângă până doarme. Sunt foarte multe metode și tehnici în acest moment, din păcate, care îi încurajează pe părinți să își pună bebelușul în pat și să iasă din cameră. O teorie le spune părinților că, în momentul în care copilul va plânge, să îl lase să plângă, pentru că dacă e luat de fiecare dată în brațe îl vor răsfăța. Mai spune și că cel mic se va obișnui să doarmă în brațe și nu îl mai dai jos din patul tău și toate acele „buhuhu”-uri de care mulți părinți se îngrozesc gândindu-se la ele pe viitor. Hai să ne imaginăm puțin ce înseamnă, în contextul Nevoii de Conectare și de încredere a copilului, un astfel de comportament din partea părintelui. Singurul mod prin care copilul știe să solicite satisfacerea dorințelor sau nevoilor lui este prin manifestarea lui legată de plâns. În momentul în care plânge, se așteaptă ca cineva să răspundă la asta cât de prompt cu putință. Sigur, la un moment dat va tăcea dacă nu răspunzi și sigur, la un moment dat, obosit fiind, plâns, va și adormi. Dar ce a învățat un copil în acest moment? Probabil a învățat că degeaba plânge sau degeaba strigă „mama” în felul în care o face un bebeluș, pentru că ea nu vine, Nevoia lui de Conectare nefiind satisfăcută poate duce în timp la lipsă de încredere față de adulții din jurul lui, iar, mai târziu, față de toți ceilalți oameni. Mulți dintre copiii care la această vârstă nu au avut Nevoia de Conectare satisfăcută, nu au reușit pe parcursul anilor să aibă relații armonioase și echilibrate, pentru că nu au mai avut încredere în ceilalți. Mesajul care li s-a transmis ani de zile a fost: „Descurcă-te! Eu nu sunt aici pentru tine!” O altă particularitate a acestui segment de vârstă este faptul că, începând cu 7-8 luni, copilul tău înțelege aproape fiecare cuvânt pe care îl rostești. Acesta este motivul pentru care te încurajez să vorbești cu al tău copil cât de mult poți, fără să te gândești, atunci când o faci, că el nu înțelege sau nu te aude. Doar în acest fel va putea, la rândul lui, să vorbească mai repede și să o facă și corect. În plus, este important, așa cum am spus, să nu vorbești de față cu copilul tău ca și cum el nu s-ar afla acolo. Vreau să știi asta, pentru că foarte multe mame vorbesc în preajma copilului lor cu alte persoane despre cât de greu le este, despre cum viața lor s-a schimbat de când a apărut copilul pe lume, despre cum nu mai pot dormi și așa mai departe. Copilul primește toate aceste mesaje și înțelege, iar în Nevoia lui de Conectare înțelege că nu este dorit, că nu e parte din familie, că nu a fost așteptat sau că nu este iubit necondiționat. Să trecem acum la a 2-a etapă de vârstă, de la 12 luni până la 3 ani. Este, poate, cea mai importantă perioadă din viața unui copil și perioada în care au loc cele mai multe acumulări de informații. Ce învață copiii în această perioadă? Învață să aibă încredere și control asupra propriului corp și ce îi ajută în această perioadă este posibilitatea de a explora. Așa că lasă-ți copilul să exploreze: îl ajută să-și satisfacă atât Nevoia de Competență, cât și cea de Control. Ce mai învață în această perioadă de timp este proprietatea sau simțul proprietății. Mulți dintre ei au probleme să își împartă jucăriile. Până când nu înțeleg ce este al lor, le este greu să fie generoși, motiv pentru care foarte mulți spun: „Al meu, al meu!” Mottoul părintelui pentru un copil în această perioadă de dezvoltare este: „Nu îl putem obliga să o facă!” La modul real, chiar nu poți face asta. Așadar, tot ce ai de făcut este să ai răbdare și să predai aptitudini și abilități și comportamente până când copilul este pregătit să facă multe dintre lucrurile pe care tu dorești să le facă. Aș vrea să reții că învățarea accelerată în această perioadă se întâmplă în termeni de „cauză și efect”. Este perioada când, așa cum îți spuneam și în episoadele anterioare, copiii vor da drumul paharelor pe jos să vadă ce se întâmplă cu ele și unora nu le este suficient să facă asta doar o singură dată: „Poate s-a spart acesta, dar asta nu înseamnă că și celelalte 2 sau 3 se vor sparge, nu-i așa?” Cu cât Nevoia lor de Competență este mai mare, cu atât explorarea și această manifestare a efectului atunci când ei generează cauza sunt mai vizibile. Este și perioada de vârstă în care, dacă această Nevoie de Competență a lor nu le este satisfăcută și încurajată, mulți dintre ei vor ajunge să manifeste, la 4-5 ani, o lipsă de încredere în sine. Vor primi poate eticheta de „timizi”. Este și perioada în care și Nevoia de Autonomie se manifestă intens și apare așa-zisa inerentă vârstă a lui „Nu vreau”, de pe la 2 ani, și care, între noi fie vorba, poate fi foarte ușor de evitat. Îți propun să vedem în episoadele următoare ce se întâmplă de la 3 ani în sus."
  },
  {
    "id": 41,
    "title": "Etapele dezvoltării copiilor – 3-18 ani",
    "text": "Cum se manifestă comportamentul copiilor în funcție de diferite praguri de vârstă și ce Nevoi Psihologice de Bază îi determină să se comporte într-un anumit fel."
  },
  {
    "id": 43,
    "title": "Recapitulare Capitolul 2",
    "text": "Felicitări! Tocmai ai terminat de parcurs fundația acestui program și sper că deja te simți mult mai încrezător în rolul tău de părinte. Ai văzut o sumedenie de lucruri pe care le poți face diferit, în așa fel încât copilul tău să fie mai echilibrat și relația dintre voi mai armonioasă. Te invit să așezi aceste cărămizi înainte de a merge mai departe și să revezi informațiile valoroase care merită să fie păstrate în continuare și, de ce nu, puse în practică. Ai văzut care este responsabilitatea ta pe parcursul acestui program și ți-ai făcut o idee clară despre tot ceea ce vei face diferit de acum încolo. Ai înțeles că este vorba despre ce faci tu și despre influența ta. Cu cât te concentrezi mai mult pe lucrurile pe care le poți face tu, cât de bine poți tu, vei vedea că aria ta de influență și controlul tău se vor mări. În acest fel, vei putea să-i influențezi și pe ceilalți adulți din jurul tău, dar și pe al tău copil, să-și schimbe comportamentul. Ți-ai imaginat care ar fi caracteristicile pe care le-ai vrea însămânțate în copilul tău. Știi cum ai vrea să arate copilul tău adult, ce fel de atitudini să aibă și cum să arate viața lui. Acest lucru te va ajuta să planifici zilnic încă un pas în plus pentru atingerea acestui obiectiv pe termen lung. Mai mult chiar, ai văzut și care sunt provocările actuale, care sunt acele comportamente pe care le-ai dori schimbate, atât la copilul tău, cât și la tine. Privind lucrurile așa, ai în acest moment două poze: una de unde pleci și una unde vrei să ajungi. Cred că deja ai găsit multe idei despre ce să faci diferit astăzi, în așa fel încât să ajungi la destinație. Aș vrea să știi că întregul program de acum încolo te va ajuta să parcurgi mult mai ușor și mai distractiv această distanță. Ai văzut care sunt cele trei stiluri parentale, ce fac părinții autoritari și care sunt convingerile lor, ce cred și ce fac părinții permisivi și ce înseamnă să fii un părinte echilibrat și să alegi calea de mijloc. Ai aflat cum să te păstrezi cât mai mult în acest echilibru. Ce să faci în momentul în care adulții care te ajută la creșterea copilului au stiluri de parenting diferite? Ți-ai răspuns și la această întrebare. Știi acum care sunt cele 10 convingeri pe care un părinte echilibrat le are și ce ai putea face tu, în așa fel încât să le vezi și să ți le asumi cât mai curând cu putință. Înaintând în program, ai înțeles care este sursa comportamentelor noastre și care sunt Nevoile Psihologice de Bază, adică Nevoia de Conectare, Nevoia de Competență și Nevoia de Control. Știi ce se întâmplă în momentul în care un copil le are satisfăcute, cum apare acea stare de echilibru care se instalează în el și ce se întâmplă ca efect în momentul în care una dintre ele nu este satisfăcută. Știi cum afectează acest lucru, prin efectul domino, comportamentul copilului. Ai văzut care sunt efectele nocive ale accesului timpuriu și îndelungat la televizor sau alte soiuri de gadgeturi, precum și ce ai putea face diferit, în așa fel încât creierul copilului tău să se dezvolte armonios, până la 21-22 de ani, beneficiind de acea creștere importantă între 0 și 3 ani. Un alt lucru pe care l-ai parcurs sunt etapele de dezvoltare ale copilului tău de la 0 la 18 ani. Ce îți propun să faci în acest moment? În primul rând, întoarce-te la comportamentele negative pe care le-ai listat la începutul acestui program și vezi în ce măsură informația pe care o ai deja te ajută să-ți răspunzi la anumite întrebări legate de aceste comportamente, mai precis de sursa lor. În al doilea rând, întreabă-te ce ai făcut tu, până în acest moment, ca să le întărești. În al treilea rând, notează-ți, te rog, întrebările pe care le ai în continuare în legătură cu informațiile pe care le-ai primit. Sunt șanse mari ca, pe parcursul capitolelor următoare, să primești răspuns la ele. Sper că toată informația pe care ai primit-o a fost deopotrivă interesantă și valoroasă pentru tine. Din acest motiv, aștept să-ți ofer și mai multă informație utilă în capitolul următor. Începem de acum să construim pe tehnici. Te aștept, așadar, în capitolul următor!"
  },
  {
    "id": 3873,
    "title": "Testare rapidă cunoștințe - Capitolul 2",
    "text": "Completează quiz-ul pentru a verifica cunoștințele și tehnicile asimilate în Capitolul 2. Durează 5 minute.  Succes!"
  },
  {
    "id": 44,
    "title": "Introducere Capitolul 3",
    "text": "Dragă părinte, bine te-am regăsit în acest al treilea capitol! Este unul care răspunde la întrebarea „Cum îți ajuți copilul să aibă o motivație sănătoasă și să aibă succes?” Ce este mai exact succesul și de unde vine, care-i sunt rădăcinile? Vorbim oare despre succes profesional sau succes personal? Este vorba despre ambele. Vei înțelege mai mult despre ce înseamnă motivație, optimă și suboptimă, și cum să clădești motivația optimă în copilul tău. Care este diferența dintre motivație externă și motivație internă și de ce câteodată al tău copil răspunde „Nu” sau „Nu am chef” sau „Nu îmi pasă”. Abia aștept să-ți împărtășesc tot ceea ce știu despre succesul copilului tău, performanță pe termen lung și motivație."
  },
  {
    "id": 45,
    "title": "Ce este „stima de sine”",
    "text": "De ce este ingredientul principal pentru reușita în viață și cât de important este să o creștem în copiii noștri."
  },
  {
    "id": 46,
    "title": "Imaginea de Sine",
    "text": "Ce legătură au parerea celorlați și nevoia de confirmare cu stima de sine."
  },
  {
    "id": 54,
    "title": "Egocentrism/ego-apreciere",
    "text": "Comportamentul egocentric e rezultatul unei stime de sine prea mari?"
  },
  {
    "id": 47,
    "title": "Caracteristicile unei persoane cu stima de sine scazută",
    "text": "Cum este o persoană cu stima de sine scăzută? Pe care arie a vieții sale se concentrează mai intens?"
  },
  {
    "id": 48,
    "title": "Timiditatea și copilul introvertit",
    "text": "De ce timiditatea poate fi o consecință a unei stime de sine scăzute și de ce a fi introvertit nu trebuie să fie considerat un aspect negativ?"
  },
  {
    "id": 49,
    "title": "Caracteristicile unei persoane cu stima de sine ridicată",
    "text": "Află ce convingeri are o persoană cu stima de sine ridicată și care este impactul Nevoilor Psihologice de Bază asupra stimei de sine."
  },
  {
    "id": 50,
    "title": "Ironia și stima de sine",
    "text": "Cât de mare este impactul negativ al ironiei și a sarcasmului asupra stimei de sine? Ce putem face dacă deja ne-a intrat în reflex?"
  },
  {
    "id": 51,
    "title": "Etichetele",
    "text": "Ce se întâmplă dacă îi spui unui copil că este obraznic? Dar că este frumos? Află impactul pe care îl au etichetele asupra copilului, fie ele pozitive sau negative."
  },
  {
    "id": 52,
    "title": "Comparațiile",
    "text": "„Uite-l pe George, este mai mic decât tine și mănâncă tot!” „Ai văzut băiețelul ce bine se dă cu bicicleta? E de o vârstă cu tine.” „Tu de ce nu te dai așa și ai roți ajutătoare?” „Uite, colegii tăi de clasă, unii dintre ei,” „au note mai mari decât tine și condiții mai proaste decât noi.” „Vezi tu pe cineva pe aici care se comportă ca tine?” „Dacă el poate, poți și tu!” „De ce nu poți și tu să-ți faci curat la tine în cameră cum își face fratele tău?” Aceste comparații le-am auzit cu toții, toată viața noastră. Mulți dintre noi le folosim în continuare în relație cu ai noștri copii. Ce înseamnă, de fapt, comparațiile? Înseamnă că punem presiune pe imaginea copiilor noștri. Deja știi diferența dintre stima de sine și imaginea de sine. Ei bine, în momentul în care îți compari copilul cu oricine altcineva din jur, chiar dacă se presupune că ar fi mai bun, se întâmplă două lucruri. În primul rând, copilul va începe să se compare cu ceilalți. Va dori să fie acceptat sau să fie mai bun ca ceilalți. În aceste condiții, de ce ne mirăm când, în jur de 4-5 ani, copilul vine acasă și spune: „Mami, vreau tabletă!” „De ce?” „Pentru că toți copiii au.” Și mai târziu: „Ce faci, fumezi?” „Da, pentru că toți prietenii mei fumează.” Dacă noi l-am învățat să se compare cu ceilalți, dacă prin aceste mesaje repetate i-am spus, de fapt, „Fii ca ceilalți!”, de ce ne mai miră când vrea să fie ca ceilalți? A doua situație legată de aceste comparații are legătură cu convingerile. Pe termen lung, se așează o convingere inconștientă în mintea copiilor. „Eu nu sunt suficient așa cum sunt.” „Trebuie să fiu mai mult ca X sau mai ca Y.” „Trebuie să am jobul acestei persoane sau ochii acesteia.” „Să fiu mai bun la matematică exact cum e această persoană.” „Să am picioarele acelea sau să fiu slab ca aceea.” „Să câștig banii ăluia” și așa mai departe. Acest mecanism al comparației continue îl face pe copil să se simtă inadecvat și insuficient în propria piele. Dacă nu poate să aibă toate plusurile celorlalți, înseamnă că nu este suficient. Și te poți întreba: „Bine, dar cum rămâne cu stima de sine?” Cum se poate iubi și accepta așa cum este dacă nu are toate calitățile celorlalți? E o întrebare dificilă, mai ales pentru copil. Pentru că, având acest mecanism al comparațiilor adânc înrădăcinat, se gândește cum este posibil să se accepte pe el așa cum este, fără nimic în plus de la ceilalți. Iar aceste comparații le facem cu toții. Ce vreau să spun cu asta? Să zicem că eu mă compar cu Răzvan, care are un job mai bine plătit decât mine. Răzvan, la rândul lui, se compară cu Mihai, care are un corp mai bine lucrat sau este mai sănătos. Se pare că nici unii, nici alții nu reușim să ne simțim bine exact așa cum suntem. Pare a fi o anomalie generală, așa-i? Pentru că mereu ne comparăm unii cu alții, nu reușim să ne simțim bine în propria piele. Așadar, nici Răzvan, cu care eu mă compar, nu se simte bine așa cum este și, probabil, nici mai departe ceilalți cu care el se compară. Asta voiam să subliniez. De altfel, această accentuare a imaginii de sine și dorința de a fi mai mult ca unul sau ca altul este baza societății de consum, așa-i? Aceasta e baza pe care se construiesc reclamele. „Hai să fii mai mult decât ceea ce ești!” „Nu ești complet dacă nu ai cutare casă,” „cutare mașină, cutare cremă sau cutare detergent.” Se vinde foarte mult pe această stare de inadecvare față de propria persoană. Știi, dacă imaginea n-ar fi cea mai importantă, de ce ți-ar trebui toate aceste lucruri? La ce ți-ar mai trebui al cincilea ceas sau a cincisprezecea pereche de pantofi? Ai mai avea oare acel vis pe care, se pare, toți ceilalți îl împărtășesc? Oamenii trăiesc, așa cum ți-am spus, mai degrabă în afară decât înăuntrul lor. Această comparație îi face mereu să nu se simtă suficienți, fiindcă mereu va exista cineva mai bun decât tine, ghici ce? Dacă ai ceva de spus unui copil, spune-i pur și simplu, fără să faci vreo legătură sau vreo comparație cu ceilalți. Dacă îți dorești să se îmbrace, de exemplu, spune-i: „Afară este frig, s-ar putea să-ți fie frig,” „pune-ți te rog această haină pe tine!”, nu: „Uite, toți ceilalți copii s-au îmbrăcat, numai tu nu!” În momentul în care țipă sau are un comportament neadecvat într-un restaurant, în loc să-i spui: „Vezi tu pe cineva pe aici care se comportă ca tine?”, spune-i: „Știi, toată lumea a venit la restaurant să se simtă bine.” „Nouă ne pasă de cum se simt ceilalți oameni în prezența noastră.” „Faptul că tu te comporți așa îi poate deranja pe ceilalți,” „așa că am să te rog să rămâi pe scaun și să vorbești pe un ton mai potolit.” Adu-ți aminte. Dacă folosești comparațiile ca metodă de educare a copilului tău, s-ar putea să te confrunți cu aceste două consecințe. În primul rând, copilul tău va vrea să fie ca ceilalți, așadar va adopta mai ușor comportamente negative de la colegi, de la prieteni sau din grupul din care va face parte. Nu cred că-ți dorești neapărat lucrul acesta la cum arată societatea, per ansamblu, astăzi. Cred că ți-ai dori să ai un copil care să poată spune „Hei, poate că vouă vi se pare „cool” - cum vorbesc ei - să fumați.” „Eu pentru mine aleg să nu fumez,” „dar aș vrea fac în continuare parte din grupul acesta” „dacă, desigur, sunteți de acord.” Comparațiile îl încurajează pe copilul tău să adopte comportamentele negative ale celorlalți pentru a fi ca ceilalți. În al doilea rând, acest mecanism al comparației rămâne, de cele mai multe ori, inconștient. Îl va face pe copilul tău, pe termen lung, să se compare continuu cu ceilalți, pentru că nu se va simți suficient în propria piele. Înainte să mergem mai departe, te rog să te întrebi. Ai folosit vreodată comparații pentru a-ți încuraja copilul să adopte un comportament pe care l-ai văzut în ceilalți și ți se pare dezirabil? Notează-ți aceste lucruri. Data viitoare, întreabă-te cum ai putea să-i transmiți aceste mesaje făcând abstracție de ceilalți."
  },
  {
    "id": 53,
    "title": "Expresii și sentimente de evitat",
    "text": "Lucrurile pe care le spunem copiilor le conturează întreaga viață . Ce NU trebuie să spui niciodată ca să nu îi distrugi stima de sine."
  },
  {
    "id": 55,
    "title": "Iubirea necondiționată",
    "text": "Află de ce nu trebuie să tratăm iubirea ca pe o recompensă sau să condiționăm aprecierile."
  },
  {
    "id": 56,
    "title": "Iubirea împărțită între frați",
    "text": "Ce răspunzi la întrebarea „Mami, pe cine iubești mai mult, pe mine sau pe sora mea?”"
  },
  {
    "id": 57,
    "title": "Evită pedeapsa",
    "text": "Pentru că aceasta provoacă suferință și nu are un rol pozitiv în educația copilului, ba mai mult, subminează Nevoia de Control a acestuia."
  },
  {
    "id": 58,
    "title": "Perfecționismul",
    "text": "Am fost crescută de o mamă perfecționistă și de o bunică la fel de perfecționistă, ba poate mai rău decât mama mea. În ce consta acest perfecționism? Bunăoară, de fiecare dată când se întâmpla vreun eveniment, totul trebuia să fie perfect. Cele mai mici detalii erau puse la cale. Orice activitate împreună, de asemenea, era planificată. Spontaneitatea nu prea avea ce să caute în poză și fiecare detaliu trebuia pus la punct. Orice deviere de la ceea ce ne propuneam să facem era privită ca fiind neplăcută. Eu îmi făceam curat în cameră și mă străduiam să fie cât de cât bine, sau să fie bine după standardele mele. Apoi venea mama și, fără să spună vreun cuvânt, mai întindea o dată cuvertura, deschidea dulapul, mai așeza o dată tricourile la locul lor. Chiar dacă pantofii păreau, pentru mine, a fi așezați în regulă, mai făcea ea o mică modificare în așa fel încât, într-adevăr, să fie perfect. Mi-a spus ea vreodată „Nu ai făcut o treabă suficient de bună!” sau „Nu ți-ai pus bine pantofii!” sau „Ai fi putut să-ți întinzi cuvertura mai bine!”? Nu, nu a folosit niciodată aceste cuvinte. Doar că atitudinea ei transmitea exact acest lucru aproape de fiecare dată. Dacă ea venea de fiecare dată să facă ceva în urma mea, era clar pentru mine că eu nu făcusem acel lucru suficient de bine. La ce duce asta în timp? În primul rând, duce la această convingere. „Eu nu pot să fac lucrurile atât de bine ca tine sau ca părintele meu.” „Tu te aștepți de la mine să fac mai mult decât pot eu face.” În al doilea rând, acest lucru generează perfecționism. Eu am învățat din atitudinea mamei și a bunicii mele că lucrurile trebuie să fie făcute perfect, chiar dacă nu am fost criticată. Acum, majoritatea cercetătorilor sunt în dezbatere și nu au ajuns la un consens dacă perfecționismul este dobândit sau este generat de atitudinea celor din jur. Indiferent cum ar fi, ce este important este să pui accentul pe învățare. Hai sa vezi la ce mă refer. În momentul în care copilul tău apare de la grădiniță entuziasmat și spune: „Mami, uite, m-am îmbrăcat singur!”, ceea ce ai putea fi tentată să faci este să te uiți la el așa și să spui „Ți-ai pus puloverul pe dos!” Chiar dacă o faci pe un ton prietenos, stima lui se sine a căzut. Entuziasmul, nu mai spun. Suntem cumva antrenați inconștient să scoatem în evidență minusurile. În mintea noastră, minusurile sau rezolvarea minusurilor, mai cu seamă, duc la performanță sau la comportamente mai bune. Uităm că cea mai mare parte a lucrurilor pe care în această situație copilul le-a făcut sunt bune. Dacă vrei să tratezi perfecționismul și să pui accentul pe învățare, concentrează-te pe a scoate în evidență lucrurile pozitive. Vânează lucrurile pozitive! De exemplu, ai putea să-i spui copilului tău. „Te-ai îmbrăcat singur. Cred că e grozav să faci lucrurile singur, așa-i?” „Te-ai simțit bine îmbrăcându-te singur?” „Ți-ai pus bine pantalonii, care sunt cu fața în față, nu cu fața în spate,” „ai 2 șosete în picioare care sunt la fel. Ăsta e un mare lucru!” „Ți-ai pus pantalonii peste chilot și puloverul peste maieu,” „este, într-adevăr, 90 % din treabă foarte bine făcută, așa-i?” „Recunoaște!” „Hai să vedem ce facem cu acest pulover.” În loc să-i spui că-i pe dos, ai putea să-l întrebi „Cum te-ai gândit tu să-ți pui puloverul?” sau „E ceva la puloverul tău care te deranjează sau ți se pare ciudat?” Ai putea să-ți propui, fără să spui nimic în acel moment, să-ți înveți copilul data viitoare cum să-și pună puloverul. De exemplu,  să caute eticheta și să se asigure ca e tot timpul în spate. Te încurajez, dacă se poate, să lași lucrurile în acel moment exact așa cum sunt, pentru că stima de sine și mai ales Nevoia de Competență are nevoie de această cotcodăceală. „Am putut! Am reușit să fac asta singur!” „Sunt fericit că mi-a ieșit!”. Pentru că a făcut majoritatea lucrurilor bine, acelea pe care le-ai dori modificate pot fi corectate cu altă ocazie. Același lucru ai putea să-l faci în momentul în care copilul tău a făcut curat în cameră. Poate că, într-adevăr, mai sunt patru jucării pe jos. Dar, de asemenea, probabil că o grămadă de alte lucruri s-au rezolvat între timp și sunt la locul lor. Ce ai putea să-i spui copilului tău concret? „Uite, văd că ți-ai făcut patul, deja biroul tău arată mult mai bine,” „ți-ai pus lucrurile de pe scaun la loc în șifonier și mai ai 4 jucării pe jos.” „Când îți dorești să le strângi și pe acestea?” E cu totul altceva, pentru că deja ai pus accentul pe lucrurile pozitive. Copilul deja simte c-a făcut o mare parte din călătoria către calea corectă. Simte că efortul lui a fost apreciat, pentru că tu ai descris concret ce a făcut. Încă un lucru pe care aș vrea să-l înțelegi este critica nu este constructivă. Dar hai sa vezi, totuși, ce înseamnă critică constructivă. Sunt foarte mulți oameni care folosesc critica constructivă în intenția de a fi drăguți, dar și de a îmbunătăți comportamentul cuiva. Critica constructivă sună așa: „E bine, dar mai ai...” „Mă bucură cadoul tău, dar a fost prea scump.” Critica constructivă îl folosește pe „dar” sau o serie de alte conjuncții adversative, de tipul dar, însă, totuși, care nu fac altceva decât să radă întregul înțeles al primei părți din propoziție. „E bine, dar mai ai..” înseamnă că nu e suficient de bine, așa-i? Ceea ce poți face este să te concentrezi, concret, pe plusuri. Descrie exact ce-ai văzut că a făcut copilul tău. „Ai făcut aceste lucruri bine și uite ce mai ai de îmbunătățit.” „Te-ai îmbrăcat bine și uite de ce... Uite ce ai de îmbunătățit...” În felul acesta, copilul se simte respectat, se simte valorizat, iar mesajul este cât se poate de clar. Ce se întâmplă dacă te axezi mereu pe minusuri? În primul rând, accentuezi acest perfecționism și impresia cum că niciodată nu e bine. Apoi, motivația nu mai e la locul ei, pentru că dacă niciodată nu este suficient, îți vine să renunți, nu-i așa? De ce este, iarăși, folositor să ai un mesaj clar despre plusul pe care să-l păstreze și minusul pe care să-l îmbunătățească? Dacă tu te concentrezi mereu pe minusuri, copilul se va concentra, la rândul lui, pe a rezolva aceste minusuri. Neștiind însă ce a făcut bine prima dată, nu știe ce să păstreze. În felul acesta, procesul de învățare se poate lungi. Atunci când îi spui: „Asta-i bine, păstrează, iar asta ar putea fi îmbunătățit”, lui îi este clar: „Aha, asta păstrez și data viitoare.” „De aici plec și uite unde mai am de lucrat.” În acel moment, procesul de învățare se scurtează și stima de sine crește. Știi, a fi perfecționist este obositor. A încuraja perfecționismul este ineficient pe termen lung. Nu te poți aștepta ca totul să fie perfect. Nichita Stănescu are un vers interesant. Ce cub perfect ar fi fost acesta dacă nu ar fi avut un colț sfărâmat. Avem mereu tendința de a ne uita la aceste colțuri sfărâmate sau tăiate, doar că, știi, un cub cu un colț sfărâmat nu mai este un cub. Acesta este motivul pentru care nu-i vom spune că este un cub imperfect, ci vom spune: „Este perfect, orice ar fi el,” „dar sigur nu-i un cub, este cu totul altceva.” Dacă noi ne uităm la realitatea înconjurătoare și o luăm așa exact așa cum este, vom vedea că perfecțiunea, de fapt, este peste tot. De ce este, oare, o floare mai puțin perfectă fără o petală? De ce un desen trebuie să fie în contur? De ce nu se pot face lucrurile altfel decât așa cum spun eu? Hai să relaxăm un pic aceste reguli. Hai să dăm dovadă de puțină creativitate și de joacă. Astfel, mesajele pe care le transmitem copilului pot să fie întru îmbunătățirea unui comportament, dar nu întru atingerea perfecțiunii."
  },
  {
    "id": 59,
    "title": "Surprinde-l făcând ceva bun",
    "text": "Află cu ce ajută dacă soți în evidență lucrurile bune pe care le-au făcut copiii tăi."
  },
  {
    "id": 60,
    "title": "Lasă-i să viseze",
    "text": "Aș vrea să-ți relatez o discuție din parc între două cupluri de părinți. Aceste două cupluri aveau fiecare câte un copil. Unul dintre copii avea în jur de 5-6 ani. Mama din celălalt cuplu l-a întrebat „Vlăduț, ce vrei tu să te faci când o să fii mare?”, și Vlăduț răspunde: „Vreau să mă fac cântăreț.” Tatăl lui Vlăduț dă un cot mamei lui Vlăduț. „Are 2 calități majore, cântă prost și tare.” Din această ironie pe care am discutat-o la începutul acestui capitol, stima de sine poate avea foarte mult de suferit. Dincolo de asta, în acest episod te încurajez să-ți lași copilul să viseze, indiferent dacă este vorba despre o carieră, cum e în cazul lui Vlăduț. A vrut să se facă cântăreț. Probabil că oricum va renunța la această idee în timp și nu-i nevoie să-i spună cineva că nu este capabil să facă asta. Își va da seama singur, mai târziu, dacă chiar nu va putea. Mai sunt alți copii, rămânând în zona carierei pe care vor să și-o aleagă, care spun: „Eu aș vrea să mă fac balerină” și li se spune: „Știi ceva, balerinele mor de foame.” „În orice caz, vei rămâne fără job imediat după ce faci 20 de ani.” Sau: „Vreau să mă fac artist.” „Dacă vrei să te faci artist, trebuie să fii cel mai bun.” „Dacă nu ești cel mai bun, nici nu ai ce să cauți acolo.” Când copiii transmit un astfel de mesaj, „vreau să mă fac pădurar” sau „vreau să mă fac gunoier”, foarte multe dintre aceste visuri se pot îndeplini. Apropo, știi ce-am vrut eu să mă fac? Am vrut să mă fac musafir. De fiecare dată când cineva mă întreba: „Tu ce vrei să te faci?”, eu spuneam: „Vreau să mă fac musafir.” Mi se părea excelent să fiu așteptată de fiecare dată, în toate acele case, cu ordine, cu prăjiturele și absolut tot ce aveau oamenii mai bun prin casă. Credeam că-i meseria perfectă. Acum sunt, de fapt, un fel de musafir, pentru că foarte multe orașe și foarte mulți oameni mă primesc atât la ei acasă, cât mai ales în inimile lor. Și sunt foarte recunoscătoare pentru meseria mea. Deci, într-un fel, sunt musafir, nu-i așa? Mi-am atins idealul și ceea ce mi-am dorit să fac în copilărie. Glumind puțin, dar închizând paranteza, foarte multe dintre aceste visuri pe care copiii le au se pot îndeplini. De unde știi tu că dacă al tău copil vrea să se facă gunoier, să spunem, nu o să găsească cea mai bună variantă de a inventa o mașină, care nu este inventată în acest moment, de a strânge gunoiul mai eficient? De ce crezi tu că nu ar putea fi fericit cu o astfel de meserie? Pentru că tu n-ai fi? De ce crezi tu că, gunoier făcându-se, de exemplu, nu va ajunge într-un timp relativ scurt să dețină propria companie de curățenie? În momentul în care îi distrugi vis după vis al copilului tău, ceea ce ii transmiti, de fapt, este „Eu nu am încredere în tine că tu poți ajunge acolo”, „Nu ești făcut pentru asta”, „Mai bine caută altceva care să fie mai sigur”, „Mai bine învață tu, ia note bune și o să ajungi cândva să faci ceva.” Hai să ne uităm la cercetări și la ce se întâmplă la modul real în lumea de afară. Copiii care iau nota 10 sunt, de multe ori, angajații celor care iau nota 8. Acesta este un fapt. Faptul că unele persoane au rezultate bune la școală nu înseamnă neapărat că vor avea mulți bani, nici că vor avea o carieră și, categoric, nu înseamnă că își vor găsi chemarea și vor face ceea ce își doresc în viață. Atunci când copilul tău spune orice fel de trăsnaie cu privire la un vis pe care-l are despre o carieră sau ocupație, las-o așa! Ce poți să faci este să explorezi. Adresează întrebări. „Interesant! Vrei să te faci pădurar.” „Poți să-mi spui cam cum ar arăta ziua ta, așa, ca pădurar.” Ce-ai face? Ai tăia copaci…” „Ți-ar plăcea să tai copaci?” „Ce altceva? Ai cunoaște animale.” „Asta poate fi, într-adevăr, foarte interesant.” „Cum altcumva ai putea să înveți atât de mult despre animalele sălbatice” „altfel decât fiind pădurar sau până te faci pădurar?” Discutați despre tot felul de meserii, despre plusurile și minusurile lor și despre ce-ar învăța din asta și ce le-ar place din asta. Până la urmă, asta este important. Poți să-i spui: „Șii, eu am încredere în tine” „că dacă într-adevăr vei vrea să te faci pădurar” „și asta este ceea ce-ți vei dori” „și dacă aceasta meserie te va face fericit, o vei face.” „Eu te voi susține în visul tău, oricare va fi acela.” Pe lângă meserie, mai este un aspect în care te-aș încuraja să-ți lași copilul să viseze. E valabil nu pentru 4, nu pentru 8 ani, dar pentru 18, 20 și un pic de ani. Este vârsta la care cei mai mulți tineri au curaj, au îndrăzneală, vor să spargă munții. Mulți la vârsta respectivă, 20, se gândesc să  facă afaceri, mulți se gândesc la investiții, la a mai face o facultate sau a renunța la cea pe care o au sau o fac acum, de a deveni milionari, vor să inventeze o mașină care nu s-a inventat încă. Ce spun părinții lor de cele mai multe ori? „Da, sigur. Cum o să faci tu treaba asta? N-au făcut alții, o să faci tu?” „De unde să faci tu afacere? N-ai 5 lei în buzunar.” „Milionar? Hai mă, fii serios!” Știi, pentru cei mai mulți oameni pe care acum îi admirăm în orice domeniu, totul a început cu un vis, indiferent că îi cheamă Gaudi sau Robert de Niro. De ce să tratăm așa urât visul copiilor noștri? De ce să fim noi aceia care să le distrugem visele? Acum te invit să faci un exercițiu de gândire. Primul pas. Îți propun să dai timpul înapoi și să-ți aduci aminte ce voiai tu să te faci când erai copil. Cum au reacționat adulții din viața ta în momentul în care le-ai spus asta? Te-au încurajat sau te-au descurajat? Ți-aduci aminte cum te-ai simțit în fiecare situație? Mai apoi, ce legătură are meseria pe care o ai acum sau cariera ta cu ceea ce ți-ai dorit să faci în copilărie? Poți să întrebi acest lucru și pe ceilalți membri ai familiei tale. Vezi în ce măsură reacția celorlalți a reușit să le dărâme un vis și amintește-și data viitoare când al tău copil vine cu un vis din acesta care ție ți se pare ca un balon de săpun. Nu-l sparge. Lasă-l să zboare!"
  },
  {
    "id": 61,
    "title": "Greșeala – oportunitate de învățare",
    "text": "Ce îi spui copilului atunci când face o greșeală, pentru ca data viitoare șă știe să facă mai bine."
  },
  {
    "id": 62,
    "title": "Află-i opinia",
    "text": "În acest episod, vei afla o tehnică pe cât de fabuloasă, pe atât de simplă. De ce e fabuloasă? Pentru că impactul ei este major în satisfacerea tuturor celor 3 Nevoi Psihologice de Bază: Conectare, Competență și Control. Mai mult decât atât, tocmai pentru că satisface atât de simplu toate cele 3 Nevoi, stima de sine crește. Cum se numește această tehnică? „Află-i opinia” Foarte puțini părinți își întreabă copiii ce părere are, cum se vede o situație de la ei. Vrei să-ți iei un pulover? Întreabă-ți copilul. „Ție care-ți place: acesta sau acesta?” „Știi, o să mi-l aleg eu, pentru că este puloverul meu,” „dar aș vrea să aflu și părerea ta.” Vrei să planifici un weekend? În loc să decizi asta tu cu ceilalți adulți din jurul copilului și să-l informezi, întreabă-l și pe copilul tău ce și-ar dori să facă în weekeend și luați o decizie în familie. Ceva la modul acesta: „Tu ce ți-ai dori în wekeend?” „Eu mi-aș dori să dorm” sau „Aș vrea să mă duc la film”, „Aș vrea să mă văd cu un prieten”. „Tu ce ți-ai dori să faci?” „Eu aș vrea să mă văd cu băieții, aș vrea și eu să văd un film” „sau poate să mă plimb.” „Și tu ce ți-ai dori să faci?” „Să mă joc!”. „Hai să vedem cum facem în așa fel încât” „fiecare dintre noi să obțină cât mai mult din ceea ce-și dorește.” Asta înseamnă implicare în familie, indiferent cum arată familia ta în acest moment. Așa îi arăți unui copil că este important, respectat, valorizat, văzut. În felul acesta, stima lui de sine crește. Vrei să rezolvi un conflict cu o colegă de serviciu? Poți să-ți întrebi și copilul. Pe măsură ce copiii cresc, adoră genul acesta de întrebări. „Știi, am un conflict cu o colegă de la serviciu” „și nu prea știu cum să procedez.” „Aș vrea să stăm de vorbă și poate mă ajuți să găsesc o cale. Ce zici?” O să fie reacția copilului pe dinăuntru. „Părintele meu mă întreabă pe mine” „ce părere am despre cum să-și rezolve o problemă sau un conflict?” Vrei să mergi în vacanță cu familia ta? În loc să pui biletele pe masă și să declari „Mergem în Corsica!”, pentru că asta e decizia luată de adulți, întreabă-ți și copilul. „Tu ce părere ai? De la tine cum se vede?” „Ce ți-ai dori să faci în această vacanță?” Această tehnică, atât de simplă, are un impact grozav în satisfacerea celor 3 Nevoi și în creșterea stimei de sine. Poți avea ocazia să-l întrebi ce părere are, cum se vede de la el, ce decizie ar lua el, ce alegere ar face sau ce-i place lui. Poți întreba asta de foarte multe ori, în fiecare zi. Așa că nu rata această ocazie. Cum poți folosi această tehnică simplă? În primul rând, te invit să te gândești care ar fi câteva dintre situațiile care urmează să se întâmple în viața voastră și care ar putea să te ajute să-i ceri părerea copilului tău. În al doilea rând, te rog să notezi aceste situații. Pot fi legate de un cadou, poate legat de un eveniment, tu știi mai bine. Care sunt, mai exact, acele zone pe care te-ai gândit să ceri și părerea copilului tău?"
  },
  {
    "id": 63,
    "title": "Hainele și camera sunt ale lui",
    "text": "Ai învățat anterior despre a-ți întreba copilul ce părere are sau ce opinie are în legătură cu o serie de aspecte din viața voastră comună. Cu toate acestea, aș vrea să-ți atrag atenția asupra unui subiect pe care destul de mulți părinți nu-l iau în calcul. Alegerea vestimentației, a stilului personal, a obiectelor din cameră sau a felului în care arată camera copilului, cu totul. Știi, de foarte multe ori părinții aleg hainele copiilor sau se opun când aceștia doresc anumite haine. Spun: „O să porți așa ceva peste cadavrul meu.” „Când o să fii tu la casa ta, atunci să ieși cu fusta aia pe stradă!” De ce este important, totuși, să-ți lași copilul să se îmbrace cum vrea el? Aspectul pe care un copil alege să-l aibă este felul în care el înțelege să se arate în afară. Este, cumva, interiorul lui arătat într-un înveliș. De aceea, dacă el simte să se îmbrace colorat sau mai puțin colorat, în negru sau în orice fel de alte preferințe ar avea într-un moment sau altul, lasă-l sa facă lucrul acesta. Este parte din personalitatea lui. În plus, în momentul în care poate lua decizii pe lucruri care îl privesc direct, cum ar fi felul în care se îmbracă, stima lui de sine poate crește serios. Iar asta este valabil și pentru camera lui. De ce nu poate să aleagă să-și facă un perete verde, mov sau cu buline? Atâta vreme cât este decent, atâta vreme cât se încadrează într-un anumit buget și cât înțelege că dacă a ales să-și facă peretele cu buline, tu nu vei fi dispus să schimbi zugrăveala mâine sau poimâine, totul e ok, nu-i așa? Gândește-te mai degrabă la anumite limite, preț, decență, eveniment, nu la a influența gusturile sau a lua decizii în locul copilului. Ce înseamnă limite? Ai putea întreba: „Bine!” „Dar dacă vrea să se ducă la școală într-o fustă până aici?” „Voi accepta lucrul acesta?” Nu despre asta e vorba. E vorba de limita de decență. Ce poți să-i spui fetei tale dacă o vezi îmbrăcată într-o fustă foarte scurtă și tocmai vrea să plece la școală? „Știi, această fustă îți vine bine.” O are în garderobă, deci cineva i-a cumpărat-o, deci undeva poate fi purtată. Da? Închidem paranteza. „Îți stă foarte bine în această fustă” „și este perfectă pentru atunci când ești în oraș cu fetele” „sau atunci când te duci la o petrecere.” „Pentru școală, ai putea să te îmbraci cu ceva care îți stă la fel de bine,” „dar este mai potrivită pentru acel mediu sau e mai decentă.” „Ai putea să te gândești la o altă fustă” „care-ți stă la fel de bine, dar este decentă?” Îi spui copilului ce poate să facă, în ce condiții poate să facă acel lucru și stabilește niște limite care să te mulțumească și pe tine, dar și pe copil. Probabil știi mai bine decât mine că orice fel de alte impuneri nu se lasă decât cu minciună sau cu rebeliune. Nu vrei sa ajungi acolo, așa-i? Probabil că și tu, la fel ca și mine și mulți din generația noastră și cred că și acum se întâmplă la fel, ne schimbam în lift, pe scări sau în toaleta școlii. Și tocmai cu acea fustă scurtă cu care părinții nu ne lăsau să plecăm de acasă. În momentul în care discuția se poartă pe alt ton și copilul este responsabilizat, înțelege, cel mai probabil, că acea fustă poate fi purtată, dar nu la școală. Atunci e posibil să accepte dorința ta, cu atât mai mult cu cât hainele și le alege el sau ea și sunt decente pentru mediul în care merge. Înseamnă asta, oare, să nu-ți spui părerea cu privire la stilul vestimentar ales de copilul tău? Nicidecum. Poți să-ți spui părerea, adică poți să spui ceva de genul „Știi, bluza aia nu este deloc pe gustul meu, dar e bluza ta.” „Tu o porți, este imaginea pe care tu vrei să o arăți în afară.” „Eu pentru mine nu aș purta așa ceva, dar dacă ție îți place, te rog frumos.” Vine o vârstă pentru orice. Este perioada preadolescenței, a adolescenței, în care, cumva, lucrurile acestea sunt permise. Nu o să dureze, de cele mai multe ori, prea mult."
  },
  {
    "id": 64,
    "title": "Renunță la lauda goală. Întreabă și descrie",
    "text": "Lauda goală nu este benefică dezvoltării. Află de ce și cu ce să o înlocuiești."
  },
  {
    "id": 65,
    "title": "Competiție sănătoasă. Competiție nesănătoasă",
    "text": "Care e diferența dintre ele și cum te asiguri că încurajezi copilul spre o competiție sănătoasă."
  },
  {
    "id": 66,
    "title": "Competiție vs. Cooperare",
    "text": "Dacă ne învățăm copiii diferența dintre cele doua, le va fi lor mai bine în contextul stimei de sine, dar și nouă tuturor, ca societate."
  },
  {
    "id": 67,
    "title": "Tehnica dresării unui delfin",
    "text": "Prin ce se aseamănă dresajul unui delfin cu creșterea armonioasă a copilului?"
  },
  {
    "id": 68,
    "title": "Ce înseamnă performanța",
    "text": "Informațiile pe care urmează să ți le împărtășesc acum lasă cu gura căscată majoritatea oamenilor din orice domeniu. Vom vorbi despre cum abordăm performanța. De ce spun că lasă cu gura căscată foarte mulți oameni? Pur și simplu pentru că nu sunt obișnuiți să vadă performanța în acest mod și pentru că toată lumea, în jurul nostru, abordează performanța diferit. Acest lucru se întâmplă pentru că foarte mulți oameni nu au aceste informații. Hai să-ți spun mai exact la ce mă refer. Imaginează-ți o poză în timp a performanței tale. Hai să plecăm de la un exemplu pe pielea noastră de adulți, după care să-l mutăm la copii și vedem care este paralela. Imaginează-ți, te rog, evaluarea de la sfârșit de an de la serviciu. Există o performanță standard, ceea ce se așteaptă de la tine, adică ești conform așteptărilor, adică mediocritatea. Știi, mediocritatea nu este ceva rău. La noi termenul acesta e cumva peiorativ, dar „mediocritate” înseamnă „medie”, „conform așteptărilor”. Există acest standard de performanță, adică conform așteptărilor. În evaluarea ta, evident, ai sarcini pe care le faci conform așteptărilor, ai sarcini pe care poate le faci peste așteptări și, probabil, ai și sarcini pe care le faci sub așteptări. Mai mult sau mai puțin, așa arată poza fiecăruia dintre noi. Sunt lucruri pe care le facem conform așteptărilor, pe standard, sunt lucruri pe care le facem mai bine, peste așteptări sau mai bine decât alții și, categoric, sunt și unele lucruri care ne scapă. În momentul în care ți se face o astfel de evaluare, ce ți-ar spune managerul? Care este discuția pe care o ai, eventual, cu evaluatorul, sau poate este și șeful tău în aceeași măsură? Lasă-mă să ghicesc. Îți spune așa. „Aici stai bine, se poate și mai bine, dar e bine.” „Aici stai foarte bine, ține-o tot așa și ai să primești un bonus. Bravo!” „Acum, hai să facem un plan” „prin care tu să-ți îmbunătățești aceste zone de minus.” Și-ncepe o discuție întreagă despre cum ai putea să-ți îmbunătățești aceste zone, dacă-i vorba despre cunoștințe, de abilități sau de atitudine. Poate va fi un training, poate trebuie să te duci într-un coaching, poate trebuie să-ți observi un coleg sau orice altă metodă prin care să acumulezi informație sau să-ți îmbunătățești abilitățile. Orice ai face, zonele tale de minus trebuie să se îmbunătățească. Toate evaluările de performanță se axează pe cum să-ți îmbunătățești minusurile pe trimestrul următor, peste 6 luni sau până la anul. Bun, ai făcut un plan și minusurile tale sunt în lucru. Ce se-ntâmplă în timp? Pentru ca poza performanței unei persoane să arate așa, la un anumit moment dat, acea persoană depune un efort, atenție, energie în aceste direcții. Altminteri, poza ar arăta cu totul diferit. Așadar, noi depunem energie, efort, timp, atenție pentru ca poza performanței noastre să arate așa. În momentul în care ți se dă un astfel de feedback și te vei concentra pe a-ți crește zonele de minus, în timp, ce se întâmplă cu această poză este că se aplatizează. Extremele se vor întâlni la mijloc. Asta este demonstrat deja de mulți ani, dar se pare că legea inerției nu ne lasă să înțelegem asta și să punem în practică ce au demonstrat cercetările. Explic. Dacă eu îmi depun energia, efortul, focusul pentru a-mi crește zona de minus, este evident că nu voi mai avea la fel de multă energie, atenție, interes pentru a susține zonele de plus. Așadar, în timp, această poză se va aplatiza. Ceea ce creăm prin această abordare este mediocritatea perfectă. Da, ți-ai crescut poate zonele de minus, dar nu mai ai zonele de plus. Pe acelea oricum nimeni nu le apreciază, nu ți s-a dat șansa să te dezvolți în ele, nu au fost recompensate, nu au fost susținute de efort și de energie. Și atunci, aplatizăm. Se întâmplă asta în foarte multe companii și se întâmplă așa din cauza felului în care suntem educați să înțelegem performanța. Aceeași abordare se întâmplă și în mediul educațional, în mediul în care învățăm atât de mulți ani. Pentru a muta acest exemplu în viața copilului nostru, imaginează-ți că această poză despre care am vorbit până acum, a performanței tale, reprezintă pentru copil carnetul de note, fizic sau nu. Pe standard, conform așteptărilor, în zona mediocrității dacă vrei, are limbă engleză și istorie. Este foarte bun, în schimb, și-și depășește colegii la matematică, fizică, chimie. Nu este la fel de bun sau are zone de minus în sport, geografie, biologie, română. Nu contează, de fapt. Fiecare copil are zone la care se pricepe mai bine și zone la care se pricepe mai puțin bine. Ce facem noi în momentul în care discutăm despre performanță cu al nostru copil? Păi, îi spunem așa. „Aici ai 8, dar se poate și mai bine.” „Aici super, bravo! Ești cel mai tare, o să mergi la Olimpiadă.” „Acum, hai să facem un plan” „prin care tu să-ți îmbunătățești zonele de minus.” „6 nu-i ok, 5 nu-i ok. Să punem meditații.” Hai să vedem ce se-ntâmplă mai departe. Dacă eu, părintele, pun meditații în zonele de minus, pe termen lung nu fac decât să asigur obținerea mediocrității. S-a demonstrat deja, și este o teorie pe care eu o susțin, că acele meditații trebuie puse exact în zonele de plus. Hai să schimbăm paradigma. De ce? Pentru că orice creștere acolo unde deja copilul este bun, se face mult mai ușor și mult mai rapid decât în zonele de minus. Dacă vrei să ajungi la performanță, nu poți ajunge decât în zonele tale de plus. De ce se-ntâmplă lucrul acesta? Fiecare activitate, ca să poată fi dusă la îndeplinire, are nevoie de 3 condiții: de cunoștințe, de abilități și de atitudine. Ce înseamnă asta, mai exact? Știu, pot și vreau! În momentul în care o activitate este făcută conform standardului, e clar că o persoană știe, poate și vrea. Când o activitate este făcută sub standard, copilul ori nu știe, ori nu poate, ori nu vrea. Nu prea știm. Durează foarte mult până să-ți dai seama ce se-ntâmplă acolo. Iar efortul pentru a crește zonele de minus este mult mai mare decât în celelalte două zone. Acolo unde performează peste standard sau mai bine decât ceilalți, nu numai că știe, poate și vrea, dar este posibil să aibă și talent, har, să fie făcut pentru asta. Acolo există pasiune, există drag. Nimeni nu face mai mult decât i se cere, decât dacă vine cu pasiune, cu drag, cu bucurie. De aceea, motivația intrinsecă și stima de sine duc la performanță, pentru că faci lucruri pentru că vrei tu, nu pentru că ți se cer din afară. Așa că, dragă părinte, dacă poți, pune meditații sau depune efort suplimentar, ajută-ți copilul acolo unde este deja bun, nu acolo unde este slab. O să-mi spui acum „Bine, bine, dar în sistemul nostru școlar” „nu se poate așa ceva.” „Copiii intră la liceu pe baza mediilor. Din cauza asta, fiecare notă contează.” „Sistemul vrea mediocritate” „și eu trebuie să-mi împing copilul de la spate” „pentru a avea note bune la toate materiile,” „pentru a avea șansa de a intra la un liceu bun.” Așa este! Într-adevăr, sistemul de învățământ generează mediocritate. Am agreat asta deja. Cum poți, totuși, împăca și capra și varza, cum spunem noi? Cum ai putea să asiguri performanța copilului pe termen lung, înăuntrul sistemului fiind? Imediat după ce se termină acest episod, te invit să faci o poză a performanței copilului tău. Gândește-te la ce materii este pe standard, la ce materii performează sau învață mai cu drag, chiar dacă nu a apucat încă să performeze, și unde simți tu că scârțâie. După aceea, ai putea să ai o discuție cu al tău copil. „Uite, aici aș vrea să ai nu mai puțin de 8.” La acele activități, materii, pe care deja le face pe standard. „La celelalte de sub standard ar fi bine să nu iei mai puțin de 7.” „Iar aici, unde ești deja foarte bun, aș vrea să dai cât poți tu de mult.” „Noi, întreaga familie, suntem dispuși” „să-ți acordăm întregul sprijin” „pentru a face performanță dacă îți place” „și vrei să faci matematică, chimie sau sport.” Oricare ar fi în zona lui de plus, că nu trebuie neapărat să fie în domeniul școlii. În momentul în care pui problema astfel, un copil știe ce să facă pentru o notă de 7, știe ce să facă pentru o notă de 8 și înțelege cam care va fi calea lui. Care este beneficiul aici? Copilul înțelege că presiunea pe performanță la toate materiile scade. Înțelege că tu echilibrezi așteptările și că-l încurajezi să performeze acolo unde-i place și unde este bun. Va reuși, în acest fel, în primul rând, să păstreze mediile suficient de bune, astfel încât să ajungă la liceul pe care și-l dorește sau îl dorești pentru el. În al doilea rând, își va crește și stima de sine, devenind din ce în ce mai bun în zonele pe care are pasiune. Iar mai apoi, nu va respinge cu totul învățarea sau școala, pentru că va ști să echilibreze efortul într-o direcție sau alta. Mai există un beneficiu extraordinar al acestei abordări. Versus a se concentra copilul pe zonele de minus ceea ce nu provoacă plăcere, ceea ce nu provoacă satisfacție, pentru că, dacă i-ar fi provocat, ar fi demonstrat până acum că poate, știe și vrea. Se va concentra, odată cu această nouă abordare, pe lucrurile în care este bun, pe lucrurile care-i fac plăcere, pe sarcinile care-i provoacă satisfacție, iar asta va crea mult mai mult chef de învățare, mult mai mult chef de școală. Iar această motivație, această satisfacție va fi suficient de mare cât să ducă și sarcinile pe care copilul le are de făcut în zonele de standard și de minus. Deci, se echilibrează energiile. Te îndemn, o dată în plus, să faci această poză a performanței copilului tău. Încurajează-i exact zonele la care se pricepe el cel mai bine, în loc să compari performanța lui cu a celorlalți. Înainte să închei, aș vrea să-ți spun o scurtă parabolă. Imaginează-ți că ai noștri copii, la clasa din care provin, sunt fix ca niște animale din pădure. Într-o clasă există un leu, există o vulpe, există o vacă, există un pește și un vultur... Și, evident, fiecare animal este diferit. Ce se întâmplă la nivel de performanță a fiecăruia? Sunt diferiți, desigur! Așa sunt și copiii noștri de diferiți. Cum ar fi să-i spunem vacii „Da' tu de ce nu ai aceeași performanță la înot ca peștele?” Sau să-i spunem iepurelui „Ar trebui să dai și tu la fel de mult lapte precum vaca.” Sau să-i spunem unui vultur „Da' tu de ce nu știi să înoți cum înoată peștele?” Cum ar fi? Cam așa abordăm noi, în general, performanța. Acesta este motivul pentru care, în general, majoritatea oamenilor nu reușesc să depășească mediocritatea. Pentru că încercăm să scoatem din fiecare lucruri pentru care nu suntem făcuți. Hai să lăsăm peștii să înoate, hai să lăsăm vaca să dea lapte și hai să lăsăm vulturul să zboare. Ca să dea tot ce-i mai bun din el, un copil trebuie să înțeleagă ce-l face unic și la ce este el bun. Un alt avantaj e că va dori să învețe de la ceilalți lucruri pe care el nu le are. Astfel, va deveni mai tolerant, în ideea că este loc pentru toată lumea. Și nu trebuie să fii tu cel mai bun, ci cel mai bun în ceea ce faci, cea mai bună variantă a ta."
  },
  {
    "id": 69,
    "title": "Despre motivație: o nouă perspectivă",
    "text": "Pe parcursul anilor am avut șansa să întâlnesc mii de manageri, top manageri sau antreprenori. Am predat cursuri de leadership sau de management și am fost confruntată cu următoarea dilemă din partea acestor manageri. „Cum fac să-mi motivez angajații?” sau „Angajații mei sunt demotivați, iar performanța lor este scăzută.” Ce fac?” Mi-am petrecut foarte multă vreme citind despre ce înseamnă motivație. Am încercat să-mi răspund la întrebările „Poate cineva să ne motiveze din afară?” „Ce înseamnă motivație, de fapt?” „De ce unii oameni par a fi mai motivați decât alții?” De câțiva ani întâlnesc aceeași dilemă și în zona parentingului. La fel ca și managerii, mulți dintre părinți vin la mine și spun „Copilul meu este demotivat”, „Copilul meu nu este motivat să învețe” sau „Cum îmi fac copilul să fie motivat?”, „Cum pot să-l motivez să facă orice?” Am ajuns la o concluzie, care se află în Teoria Autodeterminării. Richard Ryan și Edward Deci au lucrat împreună pe o cercetare extinsă pe mai mulți ani pentru a o demonstra și multe alte cercetări o susțin. Ce spun Ryan și Deci în această Teorie a Autodeterminării? O concluzie interesantă este că nu există om motivat sau demotivat. Cum adică nu există? Sunt doar acțiuni, spune această teorie a autodeterminării pe care eu o susțin, pe care am vrea să le facem mai degrabă decât pe altele. Există, de fapt, doar motivație optimă și motivație mai puțin optimă, dar în legătură cu anumite sarcini. Noi numim motivația optimă a fi motivație internă, motivația suboptimă a fi motivație externă, doar că am să-ți explic toate aceste lucruri în cele ce urmează. Ce-aș mai vrea să știi este că motivația nu este o cauză, motivația este un efect. Ți-am povestit despre cele 3 Nevoi Psihologice de Bază, Nevoia de Conectare, de Competență și de Control. Suntem motivați să acționăm, să întreprindem o anumită activitate, în momentul în care toate aceste 3 Nevoi ne sunt satisfăcute. la bază și în legătură cu această activitate. Cu cât toate cele 3 Nevoi sunt satisfăcute mai bine, în percepția noastră, evident, cu atât motivația este ridicată, adică optimă. A fi motivat înseamnă a întreprinde o acțiune. De aceea motivația este un efect, pentru că ea vine cu o energie pe care o depui într-o anumită direcție. Motivația este energie. Pe cale de consecință, zero motivație înseamnă zero acțiune. Noi nu putem fi într-o stare de nonacțiune, putem avea mai puțină energie pentru anumite activități și mai multă energie pentru altele. Altminteri, am fi morți. Inacțiune către o anumită activitate înseamnă, de fapt, acțiune către o alta. Nu putem avea inacțiune pe toate planurile. Pe baza acestei cercetări pe care Ryan și Deci au întreprins-o, s-au făcut o mulțime de alte studii. Susan Fowler, spre exemplu, în una dintre cărțile ei susține că oamenii nu pot fi motivați din afară. Nu există răspuns la întrebarea „Cum pot să-mi motivez oamenii?”, ci, maxim, la întrebarea „Cum pot să nu-i demotivez?” sau „Cum pot să le creez contextul în care ei să rămână motivați?” Așadar, nu poți să-ți motivezi copilul din afară. Sau poți să o faci, dar ceea ce vei obține este o motivație suboptimă sau să o numim externă. Ceea ce-mi propun să fac în episoadele care urmează este să te trec prin anumite perspective motivaționale. Mai exact, câte tipuri de motivații există și la ce folosește această informație ție, ca părinte."
  },
  {
    "id": 70,
    "title": "Motivația dezinteresată",
    "text": "De ce sunt unele lucruri pe care suntem absolut demotivați să le facem?"
  },
  {
    "id": 71,
    "title": "Motivația externă",
    "text": "Cât de eficientă este recompensa pentru a-l determina pe copil să aibă un anumit comportament?"
  },
  {
    "id": 72,
    "title": "Motivația impusă",
    "text": "Dacă nu a funcționat nici cu recompensa, atunci se impune o amenințare. De fiecare dată când stimulăm motivația printr-o amenințare, avem de-a face cu o motivație impusă. De cele mai multe ori, motivația impusă se bazează pe frică. Fac ceea ce am de făcut de teama de a nu suporta consecințele. Este și asta un soi de motivație, din moment ce motivația înseamnă, adu-ți aminte, acțiune. Atâta vreme cât eu întreprind o acțiune, indiferent dacă îmi place sau nu, se cheamă că am un soi de motivație, așa-i? Ce înseamnă motivație impusă? Pe lângă faptul că se bazează pe frică, mai avem de-a face cu un mecanism interesant și anume, teama de a nu strica relațiile. Aceasta are la bază tot egocentrismul, nevoia de imagine. De aceea și motivația impusă este una suboptimă. Dacă presiunea celorlalți nu ar exista, eu nu aș întreprinde acea acțiune. Dacă nu ar exista coerciția sau teama mea de-a suporta consecințele, nu aș întreprinde acea acțiune. Găsim în noi foarte multe lucruri pe care le facem din motivație impusă. În general, legile au acest efect asupra noastră. Mai exact, noi nu mergem cu viteza legală neapărat pentru că vrem treaba asta, ci pentru că dorim să evităm consecințele negative. Ne este teamă ori de accident, ori de poliția care ne-ar putea amenda. De exemplu, copilul nu învață neapărat pentru că vrea el sau pentru că-i place. Nici măcar pentru recompensa pe care tu i-ai propus-o. El învață, în schimb, de teamă să nu „și-o ia”, dacă cumva a fost amenințat în această direcție. Poate că acum învață de teamă să nu rămână repetent, dacă știe că a rămâne repetent este ceva ce se va lăsa cu pedeapsă și mai mare din partea părinților sau cu pierderea imaginii lui din partea prietenilor. Copilul mic va întreprinde sau nu o acțiune, va demonstra sau nu un comportament, de teamă să nu-și strice relația cu tine, adică tu să nu te superi. În momentul în care îi spui copilului tău „Vezi că mă supăr pe tine dacă faci asta!”, apelezi la motivația impusă. Ce-ai generat, de fapt, este teama. „Hei, vezi că mă supăr pe tine!” Teama de pedeapsă întotdeauna face apel la motivația impusă. „Dacă nu vii cu mine acum, te las aici.” Generezi frică și o perspectivă motivațională de care discutăm acum. Mai există o perspectivă interesantă la motivația impusă și anume, o doză de autoimpunere. Motivația autoimpusă se duce, de exemplu, în zona competitivității. Se referă la situația în care eu nu vreau să fac acea acțiune, nu sunt convinsă de necesitatea ei, nu îmi face neapărat plăcere, nu o fac pentru că mă pasionează, ci o fac pentru că vreau să le arăt celorlalți că sunt mai bună decât ei. Competitivitatea cu ceilalți, și acum știi ca asta înseamnă competitivitatea nesănătoasă, este motivație autoimpusă. Ea poate funcționa, dar, din nou, pe un termen foarte scurt. De fiecare dată când discutăm despre termen scurt, discutăm despre motivație suboptimă. Ce mai este motivația autoimpusă? Perfecționismul. Am povestit deja despre el. Apelează la același mecanism. Când eu îmi propun ca totul să iasă perfect de fiecare dată, când nu vreau să depășesc conturul, când nu-mi dau voie să greșesc, când nu accept nuanțe, asta este motivație autoimpusă. Este extrem de obositoare pe termen lung. Așadar, atât competitivitatea, cât și perfecționismul, apelează la motivația autoimpusă. De ce nu e sănătos să folosim acest soi de motivație? Pentru că, pe lângă faptul că este suboptimă, așadar durează puțin, nu răspunde la întrebarea „De ce?” „De ce vreau să fac asta?” Mai precis, în ce fel mă satisface pe mine această acțiune? În ce fel reușesc să-mi satisfac Nevoia de Conectare, Nevoia de Competență sau Nevoia de Control? Ești pe cale să depășești zona motivației suboptime. Ea durează puțin și apelează, în general, la mecanisme precum recompense, mite, laude, presiune, competitivitate, perfecționism, amenințări sau frică. E important să descoperi ce se află în zona motivației optime. O să începem cu prima perspectivă motivațională din acest calup al motivației optime, și anume, motivația aliniată."
  },
  {
    "id": 73,
    "title": "Motivația aliniată",
    "text": "Atunci când fiecare acțiune se leagă de un scop sau de niște principii. Vezi cum o poți dobândi."
  },
  {
    "id": 74,
    "title": "Motivația integrată",
    "text": "Cum te ajută motivația integrată să atingi performanța."
  },
  {
    "id": 75,
    "title": "Motivația inerentă",
    "text": "Ce lucruri ai putea face cu orele, fără să mănânci, fără să dormi, fără să te ridici de pe scaun? Care este legătura acestui tip de motivație cu performanța."
  },
  {
    "id": 76,
    "title": "Recapitulare Capitolul 3",
    "text": "Felicitări! Ai parcurs și acest capitol! Acum, scoate o foaie de hârtie să dăm test. Glumesc! Aș vrea să facem o scurtă recapitulare la tot ce-ai parcurs în acest capitol, pentru că în acest moment știi mai mult decât 85 %, ba chiar 90 % dintre oameni despre stima de sine și despre motivație. Așa că, ai putea să te simți mândră sau mândru de tine în acest moment. Ce-ai parcurs în acest capitol? Ai văzut ce este cu adevărat stima de sine versus imagine de sine sau egocentrism. Ai văzut care sunt acele lucruri pe care să le eviți pentru a ține stima de sine ridicată. Ai văzut care sunt toate acele manifestări sau comportamente care pot ucide stima de sine. Și, în plus, ai primit o serie de tehnici care să te ajute să însămânțezi stima de sine și să ai grijă de ea și s-o crești. Știi acum ce să faci pentru a crește stima de sine a copilului tău. Pe de altă parte, ai văzut care este diferența dintre competiție nesănătoasă și competiție sănătoasă și care este diferența dintre cooperare și competiție. Ai învățat ce înseamnă, de fapt, performanța, pe ce să pui accentul și cum să-ți ajuți copilul să devină cea mai bună variantă a sa. Am adăugat la toate aceste tehnici care cresc stima de sine, perspectivele motivaționale. Ele te vor ajuta să-ți dai seama în ce perspectivă motivațională se află copilul tău în legătură cu fiecare activitate pe care o face. Acum știi ce poți face diferit pentru a-l ajuta să treacă din zona motivației suboptime în zona motivației optime. Caută motivația integrată și motivația inerentă în copilul tău și ajută-l, dacă se poate, să facă o meserie în aceasta zonă. Ce să faci acum cu toate aceste informații pe care le-ai primit? Te invit să te uiți la toate notițele pe care ți le-ai luat, la toate tehnicile pe care le-ai învățat și fă-ți un plan, chiar dacă este doar mental sau o schiță, pentru a pune în practică cât mai multe dintre ele și cât mai des. Nu există o vârstă potrivită la care să începi sau la care să te oprești. Tot ceea ce am discutat funcționează de la 0 la 100 de ani. Și tehnicile de evitat, și tehnicile pe care să le faci în plus, și tot ce înseamnă perspectivă motivațională, pentru că totul este în schimbare. Toate vă vor ajuta, și pe tine, și pe copilul tău, să ajungeți la cea mai bună variantă a voastră. Felicitări încă o dată pentru parcurgerea acestui capitol. Ne vedem în următorul!"
  },
  {
    "id": 3874,
    "title": "Testare rapidă cunoștințe - Capitolul 3",
    "text": "Completează quiz-ul pentru a verifica cunoștințele și tehnicile asimilate în Capitolul 3. Durează 5 minute.  Succes!"
  },
  {
    "id": 77,
    "title": "Descriere Capitolul 4",
    "text": "Capitolul care răspunde la întrebările referitoare la competență, responsabilitatea copilului și cum să obțineți amândoi ceea ce vă doriți."
  },
  {
    "id": 78,
    "title": "Introducere Capitolul 4",
    "text": "Vei învăța preponderent despre Nevoia de Control, adică de Autonomie în contextul creşterii unui copil responsabil."
  },
  {
    "id": 79,
    "title": "Nevoia de Control și definiția responsabilității",
    "text": "Află cum hrănim această Nevoie la modul real și cum îl facem pe copil să simtă că ia decizii, să simtă că poate face alegeri și să simtă că învață."
  },
  {
    "id": 80,
    "title": "Încălcarea autonomiei și responsabilității – Exemple",
    "text": "Află cum încălcarea și nesatisfacerea Nevoii de Control duce, în timp, la lipsă de responsabilitate."
  },
  {
    "id": 81,
    "title": "Echilibrul, autonomia și stilurile parentale",
    "text": "De ce este important să obținem un echilibru între autonomie și responsabilitate și cum poți să faci asta pentru a-ți crește armonios copilul."
  },
  {
    "id": 82,
    "title": "Triunghiul competenței",
    "text": "În acest episod, vei afla criteriile care te vor ajuta să îți dai seama în ce măsură e momentul să lărgești puțin limitele sau în ce măsură ar fi momentul să-ți lași copilul să facă lucrurile singur. De cele mai multe ori, cădem în capcana cealaltă. Copilul nu știe să facă ceva și facem noi în locul copilului. În felul acesta, an după an, începem să facem din ce în ce mai multe lucruri în locul copilului sau pentru el. Mesajul este de foarte multe ori contradictoriu. Părintele spune pe de o parte: „Treaba ta este numai să înveți! Lasă, mă ocup eu de restul!” Și, pe de altă parte, mai târziu spune: „Da' ce, eu sunt servitorul tău? De ce ți-ai lăsat farfuriile murdare în chiuvetă? Pune mâna și spală-le!” Pentru ca orice fel de comportament să poată fi demonstrat, este nevoie de trei criterii. Ceea ce vezi în acest moment pe ecran este triunghiul competenței sau al performanței pe termen lung. În primul rând, în zona de competență avem de-a face cu verbul „a ști”. „Știu!”, înseamnă că am cunoștințele teoretice, știu ce este de făcut într-o anumită situație. În al doilea rând, tot în zona de competență este verbul „a putea”. Aici avem de-a face cu abilități. Nu este suficient să știi ce să faci într-un anumit context, trebuie să și poți să faci lucrul respectiv. Foarte mulți oameni confundă cunoștințele cu abilitățile, „știu” cu „pot”. De foarte multe ori, în workshop-urile pe care le susțin, indiferent de subiect, oamenii îmi spun: „Aaa, știam lucrurile astea!”. „Aaa, știu asta!” Întrebarea este: „Ok, dar faci lucrul respectiv?” Sigur, de știut, știm o grămadă de lucruri, dar până când nu le faci, nu poți să vorbești despre abilități. Abilitățile au de-a face cu practica, cu experiența. Mai precis, una este să conduci o mașină pe o șosea goală, în mijlocul câmpului, și alta este să conduci aceeași mașină într-un oraș aglomerat, pe ploaie. Ai nevoie de aceleași cunoștințe, doar că îți trebuie abilități diferite, iar ele vin cu timpul. În acest context al abilităților, știi cum să te adaptezi la o anumită situație, știi ce să faci diferit, știi dacă este cazul să încalci o anumită regulă și poți să-ți asumi consecințele. Așadar, abilitățile au de-a face cu experiența, în așa fel încât cunoștințele să poată fi puse în practică, zi după zi, și adaptate propriului stil. În al treilea rând, și în al treilea unghi al acestui triunghi, este verbul „a vrea”. Aici avem de-a face cu motivația. Acest „vreau” este fie ca rezultat al motivației optime, „vreau” pentru că vreau eu, și vei învăța despre motivația optimă mai târziu, pe parcursul acestui program, fie pentru că „trebuie”, iar aceasta este motivația sub-optimă. Și despre ea vei învăța la momentul oportun. Demonstrez un comportament numai în momentul în care pot bifa toate aceste condiții: „știu”, „pot” și „vreau”. Ne vom ocupa în primul rând de cele două unghiuri foarte importante ale acestui triunghi, de „știu” și de „pot”. Am cunoștințele, am abilitățile, iar mai apoi vom învăța și despre cum să adăugăm motivația necesară pentru a face o activitate, pentru a demonstra un comportament. Dar, până atunci, hai să îți dau câteva exemple. Uite, un părinte poate spune: „Copilul meu nu știe să se îmbrace.” Eu aș putea întreba: „Nu știe să se îmbrace deloc?” „Nu! Poate să își pună chiloții, de exemplu, sau șosetele, dar de aici mai departe nu știe să se îmbrace singur.” „Aaa... în momentul în care nu știe să se îmbrace singur, tu faci asta pentru el?” „Da”, îmi spune părintele. Bun, de ce ar fi nevoie pentru ca acest copil să învețe să se îmbrace singur? În primul rând, are nevoie de oportunitatea de a face asta, în așa fel încât abilitatea să poată fi pusă în practică, zi după zi, pas cu pas. Niciunul dintre noi nu învață ceva complex într-o singură zi. Acesta este motivul pentru care spun de foarte multe ori părinții: „Copilul meu știe ce are de făcut” și eu întreb: „De unde știi că știe?” „Păi, i-am spus de o sută de ori!” „Faptul că i-ai spus de o sută de ori, înseamnă că și poate să facă acel lucru?” De la „a ști” informație teoretică până la „a putea” pune în practică acea abilitate hăhă, e cale lungă. Dacă stai bine să te gândești, copilul are de învățat foarte multe lucruri într-un timp foarte scurt, de la a merge, a mânca, a bea apă, a se îmbrăca singur, a scrie, a ține cuțitul și furculița în mână și o serie de alte, alte lucruri la fel de complexe. Sunt o serie de lucruri extrem de complicate, dacă stai să le iei pe pași, pe care noi, adulții, le facem pur și simplu, dar cândva le-am învățat și noi, la rândul nostru. În acest capitol, o să ne concentrăm mai cu seamă pe verbul „a ști”, pe felul în care copiii acumulează cunoștințele necesare, apoi pe verbul „a putea”, adică pe felul în care copiii acumulează abilitățile necesare pentru a demonstra acele comportamente. Despre motivație, așa cum ți-am spus, într-un alt capitol, ceva mai încolo. E important să înțelegi faptul că „știu” și „pot” creează împreună, de fapt, competența. Această competență vine la pachet și cu Nevoia de Control, de Autonomie. În următoarele trei episoade, vei vedea care sunt tipurile de responsabilitate pe care ai putea să le predai copilului tău, în așa fel încât el „să știe” și „să poată” în fiecare dintre aceste trei situații. Nu știai că sunt trei tipuri de responsabilitate? Multă lume nu știe asta! Hai să vezi cam ce fel de responsabilitate ar trebui până la urmă să demonstreze copilul tău."
  },
  {
    "id": 83,
    "title": "Responsabilitatea personală",
    "text": "În acest episod, vei învăța despre responsabilitatea personală. Pentru a înțelege mai bine ce înseamnă acest tip de responsabilitate, aș vrea să îți dau un exemplu. De foarte multe ori, dacă nu de fiecare dată, când ajung într-un parc, văd următoarea scenă: părintele se dă jos din mașină, împreună cu copilul, descarcă din portbagaj o plasă întreagă de jucării, eventual și o minge, pe care o așază deasupra, ia o trotinetă la subraț și copilul zburdă vesel pe lângă părinte. În această situație, copilul are probabil doi ani și jumătate, poate trei. Copilul cere tricicleta, trotineta, bicicleta, din când în când, până la parc. Acolo, părintele descarcă întreaga sacoșă cu jucării, iar copilul împrăștie jucăriile peste tot. Fiecare jucărie este într-un alt colț de parc. La finalul timpului petrecut în parc, părintele, cuminte, ia fiecare jucărie și o pune la loc în această traistă, ia și trotineta la subraț, eventual și copilul în cârcă, care deja este foarte obosit pentru a merge singur la mașină, nu-i așa? Te regăsești și tu această situație? Ce spun părinții de foarte multe ori când ajung să facă asta? „Aaa... e prea mic, la doi ani și jumătate, nu poate să strângă singur jucăriile.” „A, dacă va trebui el să facă asta, sigur își uită o jucărie în parc, ba zece.” Dacă eu sunt acela care duc jucăriile de la mașină până în parc, după care le strâng pe fiecare și le pun la loc în sacoșă, a cui e treaba asta cu jucăriile? Adică, a cui este responsabilitatea? Ale cui sunt aceste jucării? Păi, este responsabilitatea mea, ca părinte, din moment ce eu le car și eu le pun la loc și eu le duc cuminte până la mașină; sunt ale mele jucăriile și este responsabilitatea mea. Zi după zi, vară după vară, copilul înțelege exact asta: „E treaba părintelui să-mi adune mie jucăriile, e treaba părintelui să mi le ducă până în parc și, în general, să mi le strângă de peste tot.” Ai aflat una dintre valențele responsabilității personale, jucăriile și tot ce înseamnă proprietatea copilului. În această categorie intră toate acele lucruri de care copilul se folosește: camera, hainele lui, jucăriile lui, caietele lui, cărțile lui, toate sunt parte din responsabilitatea personală. Vei învăța ce să faci, în așa fel încât responsabilitatea copilului să crească. Dar, în acest moment, aș vrea să înțelegi ce înseamnă per ansamblu responsabilitatea personală. Un alt aspect al responsabilității personale este corpul copilului, sănătatea lui, grija de sine, faptul că se spală pe dinți, faptul că se îmbracă, faptul că face duș și tot ce ține de igiena personală, fac parte din responsabilitatea personală. Corpul lui este al lui. Aș vrea să plec de la un alt exemplu pentru a înțelege ce facem noi părinții de foarte multe ori, care nu ajută copilul să își dezvolte această responsabilitate personală. Plecăm de la premisa că afară este răcoare, copilul este în casă, în tricou, și te pregătești să pleci afară. Îi spui copilului tău de 5 ani: „Ia-ți un pulover pe tine, pentru că o să-ți fie frig.” Ce răspunde copilul? „Mie nu mi-e frig.” Tu ce faci mai departe? Insiști: „Te rog să-ți iei un pulover, pentru că o să-ți fie frig.” „Nu mi-e frig, nu vreau să-mi iau niciun pulover”! „Ia-ți puloverul pe tine, pentru că o să îți fie frig! Și, dacă o să îți fie frig, iar o să ai muci, iar o să-ți curgă nasul și apoi o să te doară gâtul și eu trebuie să stau lângă tine și o să faci febră” și așa mai departe. Copilul în continuare refuză. Noi împingem și mai tare: „Nu ieși din casă fără pulover! Ne-am înțeles?” Probabil că, la un moment dat, de gura noastră, copilul își va lua acest pulover și veți putea ieși din casă. În momentul în care am procedat așa, a cui se pare că este responsabilitatea puloverului? Și mai exact a cui este responsabilitatea ca acelui copil să-i fie bine afară, înăuntru, oriunde se află? Evident, este a noastră, pentru că ne-am luat această responsabilitate pe umerii noștri și se va aștepta ca de fiecare dată să facem același lucru. Mai mult decât atât, tocmai pentru că noi „împingem” și insistăm, copilul, evident, va refuza cerința noastră. Întrebarea este: e posibil totuși să nu-i fie frig dacă iese afară în tricou? Foarte probabil chiar. Atunci, cum să faci diferit într-o astfel de situație, în așa fel încât să-și ia puloverul singur, și acum, și mai târziu? Vei afla! Am vrut doar să înțelegi o dată în plus o altă valență a responsabilității personale, și anume corpul și grija de sine. O altă situație specifică: copilul deja mai mare, probabil adolescent. Mama sau tatăl intră în camera copilului: „E atâta mizerie la tine în cameră! Te rog să-ți faci curat! Este plin de cărți peste tot, biroul tău este într-un hal fără de hal și nu ți-ai făcut patul de o săptămână. Te rog să-ți faci curat în cameră!” Deja tonul părintelui este efervescent, dar, de cele mai multe ori, probabil că din partea copilului nu se mișcă nimic. Ce se întâmplă în schimb a doua zi, dacă nu chiar mai devreme? Sătulă să tot insiste, mama, de cele mai multe ori, dar, de ce nu, și tatăl, se apucă și fac curat în camera copilului. Atunci când procedează așa, a cui este responsabilitatea curățeniei în camera copilului? Desigur, a părintelui. Asta se întâmplă încă de la cele mai fragede vârste, probabil un an și un pic, când copilul își lasă jucăriile în întreaga casă, iar, a doua zi dimineață, ghici ce? Zâna Măseluță a trecut pe aici și a făcut curat. Și iarăși, zi după zi, părinții iau responsabilități care, de fapt, nu sunt ale lor. Mai târziu, își întreabă copilul: „Da ce, eu sunt servitorul tău? Tu nu ești în stare să-ți faci patul? Nu ești în stare să-ți faci curat în cameră?” Ceea ce ai văzut din acest exemplu este o altă valență a responsabilității personale, și anume camera și tot ce înseamnă spațiul personal. Este responsabilitatea copilului să-și curețe sau să-și țină într-o curățenie acceptabilă acest spațiu pe care îl ocupă. Iată un alt exemplu care te va ajuta să înțelegi un alt aspect al responsabilității personale. Copilul vine acasă și părintele îi spune: „Hai să NE facem temele.” În momentul în care „hai să NE facem temele” a fost rostit, ceea ce a transmis părintele de fapt prin acest mesaj este că responsabilitatea temelor este deopotrivă și a copilului și a lui, din moment ce a folosit pluralul, „NE facem temele”. Mai mult decât atât, părintele se implică excesiv în aceste teme, nelăsându-și vreodată copilul să suporte consecințele de a nu-și fi făcut temele. Care este dinamica zilei această situație? Părintele insistă încontinuu, în așa fel încât copilul, până ajunge în pat, să-și facă temele: „Când îți faci temele?”, „Hai să ne facem temele!”, „Când ne apucăm de teme?” De foarte multe ori, părintele sfârșește prin a le face el. A cui este responsabilitatea temelor? Dacă procedăm așa, copilul va înțelege că e a noastră sau în egală măsură a noastră. Ar putea foarte ușor răspunde la invitația „Hai să NE facem temele!”, „Dar, te rog frumos, fă-le tu!” Ei bine, și temele și tot ce înseamnă activitate extrașcolară sunt responsabilitatea copilului. Pentru a recapitula, înainte să mergem mai departe, responsabilitatea personală înseamnă grija de sine, corpul meu și tot ce ține de igiena lui, înseamnă camera mea, jucăriile mele, proprietatea de care mă folosesc în casa părinților mei, deci și casa mea, temele mele și tot ce înseamnă activități extrașcolare: balet, pian și așa mai departe. Felul în care tu vei reuși să-l ajuți pe copilul tău să devină responsabil în aceste zone îți va fi dezvăluit pe parcursul acestui capitol. Dar, până atunci, aș vrea să îți dau o temă de gândire. În primul rând, gândește-te la câte dintre aceste lucruri faci în locul copilului tău. Care sunt acele zone pe care ai vrea să le crești începând chiar de acum? În al doilea rând, fă-ți o listă, te rog, cu toate aceste lucruri. Vei afla toate răspunsurile despre cum să faci, în așa fel încât corpul să fie al lui, camera să fie a lui, temele să fie ale lui și, în general, tot ce ține de responsabilitatea personală. Vei afla de asemenea și cum să lucrezi cu celălalt părinte, atunci când ai o idee clară despre cum să crești responsabilitatea, în așa fel încât, acolo unde se poate, să vorbiți aceeași limbă. În următorul episod, vei afla ce înseamnă al doilea tip de responsabilitate, și anume responsabilitatea generală. Ne vedem curând!"
  },
  {
    "id": 84,
    "title": "Responsabilitatea generală",
    "text": "Ce reguli e nevoie să respecte fiecare membru al familiei, inclusiv copilul tău?"
  },
  {
    "id": 85,
    "title": "Responsabilitatea specifică",
    "text": "Sunt câteva responsabilități specifice fiecărei persoane în parte. Vezi care sunt acelea pentru copilul tău."
  },
  {
    "id": 86,
    "title": "Responsabilitatea personală – Exemple",
    "text": "În acest episod, vei învăța câteva reguli, eu le spun „mantre”, care te-ar putea ajuta să crești responsabilitatea personală a copilului tău, atât în privința igienei, adică corpului, cât și în privința lucrurilor, jucăriilor sau camerei lui. Hai să începem cu primul exemplu și să vorbim despre corpul copilului. Ți-am dat deja un exemplu legat de pulover și felul în care noi insistăm de fiecare dată ca el să se îmbrace pentru că altminteri o să-i fie frig. Dar hai să luăm exemplul de la început. Vedem că afară este destul de rece și-i spunem copilului: „Știi, afară este destul de frig, s-ar putea să-ți fie rece”. Nu spune „o să-ți fie frig”, ci „e posibil”, pentru că e posibil să nu-i fie frig, nu-i așa? De fiecare dată când nu ai certitudinea că se va întâmpla o consecință negativă „o să-i fie frig”, „o să cadă”, „o să se lovească”, spune „s-ar putea să”. Așadar reiau: „Știi, afară este răcoare și s-ar putea să-ți fie frig. Ce ai putea face în această situație, în așa fel încât să nu-ți fie frig?” Poți să faci asta chiar și dacă al tău copil are un an și încă nu vorbește. Răspunzi tu în locul lui: „A, cred că ar fi o idee bună să-ți iei un pulover, așa-i?” Copilul ar putea în schimb să-ți spună: „Mie nu o să-mi fie frig”. Ceea ce spui tu mai departe este una dintre „mantrele” de care îți spuneam că e bine să o folosești cât mai des. Mantra următoare este aceasta: „Este corpul tău, este alegerea ta, tu ai cel mai bine grijă de tine. Uite, eu am să-mi iau un pulover pentru mine pentru că eu cred că o să-mi fie frig și sunt foarte dispusă să iau unul și pentru tine, pentru cazul în care o să-ți fie frig. Ce părere ai? Dacă ți-e frig, mi-l ceri, dacă nu, nu.” Ei bine, o să îl vrea în 99% dintre cazuri, pentru că îl cari tu și, în al doilea rând, pentru că ai lăsat alegerea la el, i-ai spus că este corpul lui, este decizia lui dacă se va îmbrăca cu el sau nu, este alegerea lui dacă îi va fi frig sau nu. Mai mult decât atât, nu ai împins, nu ai forțat, iar el poate în continuare să iasă afară în mânecă scurtă. De îndată ce sunteți afară, cu mâneca lui scurtă cu tot, s-ar putea să îi fie frig și s-ar putea să îți ceară puloverul de rezervă. Abține-te în acest moment să-i spui: „Ți-am zis eu că o să-ți fie frig”, pentru că data viitoare nu o să mai funcționeze acest mecanism; îi zgândărești orgoliul. Spune-i în schimb: „Uite, a fost o decizie foarte bună să-ți iei un pulover de rezervă, așa-i? Poftim, ia-l!”; se va îmbrăca. Dacă nu îți cere puloverul, nu insista! Spune-i doar: „Știi, în cazul în care îți este frig, îți aduc aminte, ai un pulover de rezervă. A fost decizia ta, alegerea ta să îl iau. Când ți-e frig, te rog să-mi spui.” Poți să îl mai și întrebi din când în când: „De la 1 la 10, cam cât de frig îți este? Unu înseamnă deloc, 6 înseamnă așa și așa, 10 înseamnă că-ți este foarte frig. Ție cam cât de frig îți este?” Învață-l să îți răspundă la genul acesta de întrebări. Dacă tu consideri că nu îi este foarte frig, adică nu are buzele vinete și șansele să răcească sau să facă pneumonie sunt destul de mici, nu insista să-i dai acel pulover. Lasă-l așa! Dacă spune „nu mi-e frig”, spune-i: „am încredere în tine când îmi spui că nu îți e frig; e corpul tău, tu știi exact ceea ce simți.” Dacă o să-i fie frig, sunt șanse mari să îți ceară acel pulover, iar tu i-ai spus de fiecare dată „e corpul tău, e alegerea ta, tu ai cel mai bine grijă de tine.” Cu cât repeți asta mai des, cu atât copilul va înțelege că toate deciziile legate de confortul lui personal sunt ale lui. Mai mult decât atât, tot repetând asta, de când copilul este mic, nu se va mai spăla pe dinți doar ca să îți facă ție o favoare, nu se va mai spăla în general pentru că-i ceri tu asta, nu va mai mânca sănătos pentru că îți face ție o favoare, pentru că, nu-i așa? e corpul lui, e alegerea lui și în acest corp va trăi toată viața. Un alt lucru pe care poți să i-l spui cât de des poți este acesta: „E corpul tău, în el vei trăi toată viața. Ai grijă de corpul tău! Este alegerea ta! Tu ai cel mai bine grijă de tine.” Iată, ți-am repetat de suficient de multe ori această mantră, cât să înțelegi ce valoare are. Așa că îți mai spun o dată: cu cât o repeți mai des, cu atât copilul tău va primi responsabilitatea pentru corpul lui: „Este corpul tău, e alegerea ta! Tu ai cel mai bine grijă de tine.” Hai să vedem cel de-al doilea exemplu și, de aici mai departe, vom tot extrapola. Cum să procedez cu jucăriile? Să presupunem că al tău copil are un an și un pic. Ceea ce-i vei spune, dacă tu îi iei jucăriile în parc este așa: „Jucăriile tale sunt treaba ta, este responsabilitatea ta să ai grijă de ele. Tu ești prea mic încă, „încă”, să cari toate aceste jucării în parc. O să fac eu deocamdată lucrul acesta pentru tine.” În momentul în care ajungi cu jucăriile în parc, ar fi o idee bună să începi să le numeri: „Hai să vedem cu câte jucării ai venit în parc. Să vedem că ne întoarcem cu ele acasă, să nu lăsăm vreuna pe aici. Una, două, trei, șase. Bun. Hai să vedem cum te joci cu aceste jucării, în așa fel încât să ajungă toate la locul lor la final.” Uite o regulă care ți-ar putea fi extrem de utilă în familia ta, atât pentru parc, cât și pentru acasă. Regula sună așa: „una înăuntru, una afară”. Ce înseamnă asta? Te joci cu o singură jucărie odată. În momentul în care ai terminat să te joci cu ea, înainte de a o lua pe a doua, o duci pe prima înapoi. În felul acesta, chiar și acasă, această regulă ar putea să-l ajute pe copil ca seara să aibă două, maxim trei jucării de strâns, și nu 150. În parc, această metodă te ajută să nu adunați împreună jucării din tot parcul. Înainte de a lua o jucărie nouă, o aduci pe cea cu care te-ai jucat la loc. La fel și în parc, toate jucăriile stau lângă mine, părintele, pe bancă sau într-un punct oarecare în parc. Te joci cu o jucărie și, înainte de a lua o alta, o aduci pe aceea înapoi, iar la final îi spui copilului așa: „Sunt jucăriile tale, este responsabilitatea ta să le strângi și să le ducem înapoi acasă. Eu te pot ajuta, dar hai să le punem împreună la loc”. Și în acest fel îl implici în ceea ce înseamnă strângerea jucăriilor și punerea lor la loc. Acesta poate să fie un prim pas. Dacă tot faci asta, copilul va învăța că jucăriile sunt responsabilitatea lui; e treaba lui și va începe să și le strângă singur din parc. Mai târziu, poate că va dori să-și ia mai multe jucării în parc. Poți să-i spui așa: „Sigur că da, sunt jucăriile tale și poți alege să mergi cu oricât de multe dintre ele în parc, dar, pentru că sunt ale tale, eu sunt dispusă să-ți car doar una sau trei, dar atât. Dacă vrei mai multe, tu ți le vei căra singur și tu le aduci înapoi.” În momentul în care ai ajuns în parc, o iei de la capăt: „Sunt jucăriile tale, este responsabilitatea ta să ai grijă de ele. Hai să vedem: unde sunt jucăriile tale? Cu câte jucării ai venit în parc?” „Cu trei.” „Hai să le numărăm. Le avem pe toate trei? OK.” În felul acesta, zi după zi, va înțelege că el și le cară, el și le adună și el și le aduce acasă. Este responsabilitatea lui. Va exista și un moment în care va învăța din consecințele de a nu și le fi strâns. Vei merge mai departe să înveți alte tehnici care te vor ajuta să crești responsabilitatea copilului tău, dându-i în același timp controlul, autonomia de care are nevoie. Dar mai întâi aș vrea să-ți spun un lucru: pentru dezvoltarea responsabilității personale și a responsabilității generale cel puțin, ai nevoie de câteva reguli. Aceste reguli le vei stabili tu sau în cadrul familiei, împreună cu celălalt părinte sau cu ceilalți membri ai familiei care te ajută la creșterea copilului. La ce mă refer mai exact? Ar putea să existe următoarea regulă în casă: „Înainte să ajungi în pat, dinții tăi trebuie să fie curați” sau „pentru ca părul tău să fie curat, ai nevoie să te speli cel puțin o dată pe săptămână. Hai să stabilim împreună care va fi acea dată pe săptămână, joia sau poate sâmbăta”. „Ai nevoie ca în fiecare zi să strângi jucăriile înainte să ajungi în pat, adică toate jucăriile de pe jos să le pui la locul lor.” „O dată pe săptămână, să îți faci curățenie în cameră.” Ce înseamnă curățenie ar trebui să fie de asemenea specific, pentru că în mintea noastră curățenia înseamnă ceva, iar în mintea copilului înseamnă cu totul altceva. Fă-i viața ușoară! Ce înseamnă să facă curățenie? Înseamnă să-i spui exact ce ar trebui să facă zilnic pentru camera lui, ce ar trebui să facă o dată pe săptămână sau o dat�� pe lună. De exemplu, în fiecare zi te-ai putea aștepta ca atunci când intri în camera lui, să nu găsești niciun obiect pe jos. O dată la trei zile, ar putea să-și strângă biroul. În fiecare zi ar putea să își facă patul, o dată pe săptămână ar putea să dea cu aspiratorul. Stabilește reguli clare, comunică-le și responsabilitatea va începe ușor, ușor să crească. Regulile sunt necesare, ele sunt un cadru în care responsabilitatea și abilitățile care vin odată cu ea, se învață. Stabilește reguli care să te ajute pe tine și pe copilul tău. El are nevoie să știe ce are de făcut, în ce contexte să facă și, mai târziu, care vor fi consecințele dacă nu duce la îndeplinire aceste responsabilități. Ce-ai putea să faci acum cu această informație este să-ți creionezi, măcar în ciornă, câteva reguli care să te ajute să crești responsabilitatea personală și responsabilitatea generală a copilului tău. Ai învățat deja despre cum să obții cooperarea copilului, așa încât te invit să pui la treabă inclusiv acele tehnici. E important să plecăm de la ceva acum. Ce ți-ai dori să vezi de la copilul tău demonstrat comportamental, în sensul responsabilității personale și responsabilității generale? Scrie toate aceste lucruri, pentru că vei avea nevoie să te întorci la ele și să construiești pe baza lor. Mai departe în acest capitol, vei învăța noi tehnici pentru a crește responsabilitatea copilului tău pe toate planurile. Mai mult decât atât, te voi ajuta să înțelegi ce înseamnă competență în contextul bifării verbului „știu” și bifării verbului „pot”, din triunghiul competenței. din triunghiul competenței. Vei înțelege cum să crești competența copilului în așa fel încât, an după an, limitele libertății lui să crească, dar în contextul în care are și responsabilitate pentru propriile acțiuni. Încearcă să creionezi, așa cum ți-am spus, această listă de responsabilități și vezi în ce măsură reușești să găsești o portiță de comunicare cu celălalt părinte, în așa fel încât să vorbiți aceeași limbă."
  },
  {
    "id": 87,
    "title": "Competența, pas cu pas",
    "text": "Ce înseamnă că un copil știe și poate? Ce înseamnă mai exact competență? Și mai ales cum o cresc? De foarte multe ori, avem puțină răbdare cu a crește competențe. Ne așteptăm ca ele să apară din senin, copilul crește și apare și competența. Aș vrea să știi un lucru important despre competență. Competența se crește pas cu pas, cărămidă cu cărămidă. Acesta este un aspect foarte important de reținut, pentru că dacă nu avem grijă la felul în care așezăm aceste cărămizi, întregul edificiu poate să cadă foarte ușor sau poate să nu crească absolut deloc pentru că nu așezi o cărămidă acolo unde-i este locul. Aș vrea să îți ofer primul exemplu, unul clasic, clasicul exemplu de competență care nu este așezată cărămidă peste cărămidă și la ce poate să ducă asta. Într-un context de petrecere, eram împreună cu fiul meu și alte mame cu copiii lor, cam de aceeași vârstă atunci, între 3 și 7 ani. Pentru această petrecere a fost angajată o instructoare de dans. Această profesoară de dans s-a gândit, foarte simpatic de altfel, să ne învețe pe toți părinții și pe toții copiii prezenți acolo, timp de jumătate de oră să dansăm salsa. A început cu pașii clasici de salsa și față-spate, piruete. Ei bine, eu nu știam să dansez salsa și mulți dintre cei prezenți acolo nu știau acești pași. Mie mi-a fost dificil să-i învăț și am văzut că mulți dintre adulți aveau dificultăți în a repeta pașii profesoarei, care se simțea foarte bine în pielea ei, arătându-ne piruete grozave și tot ceea ce știa să facă. Inutil să îți spun, că cei mai mulți copii s-au simțit foarte frustrați, unii au încercat să facă un pas, poate și al doilea, profesoara nici nu a băgat de seamă, în niciun fel nu le-a spus ceva despre efortul lor sau nici măcar nu le-a recunoscut reușita pe pasul respectiv. A continuat cu pasul următor și pirueta următoare și întoarcerea următoare, iar la final ne-a invitat să dansăm în perechi. Poate că a fost un dans pe „repede înainte” sau o lecție pe care în mod normal ar fi trebuit să o facă pe parcursul a 6 sau 8 lecții de salsa. Fiul meu s-a dat bătut, cred că a durat maxim 10 minute și a spus: „Mami, eu nu pot să fac asta! Pot să dansez cum vreau eu?” și i-am spus: „Sigur că da, simte-te bine, dansează cum vrei tu.” De foarte multe ori facem fix așa. Nu avem grijă să așezăm o cărămidă peste care să așezăm o altă cărămidă, în așa fel încât să construim încrederea copilului că poate face mai mult decât face în acest moment. Ce se întâmplă dacă eu predau informație nouă, înainte să mă asigur că cea pe care am predat-o anterior este bine sedimentată, e pusă în practică, copilul o înțelege, o practică, e capabil să facă treaba aia? Ce se întâmplă? Păi, e foarte clar că, dacă nu a învățat un pas simplu, nu poate să îl învețe pe unul mai complex. Probabil că era suficient ca pentru cinci minute să ne învețe acea profesoară un pas simplu, unul pe care un copil de 3 ani îl poate face. Dacă îl poate face pe acela, este foarte probabil să vrea să îl facă și pe următorul. Dacă secvența învățării este prea rapidă și el nu a reușit să dobândească secvența anterioară, apare abandonul, nu-i așa? De foarte multe ori, copiii noștri se trezesc în această situație. Uite al doilea exemplu pe care aș vrea să ți-l dau aici: Fiului meu îi place foarte mult să deseneze. Și mie la fel, dar nu mă pricep foarte bine. Ce fac este că învăț pe repede înainte anumiți pași dintr-un tutorial lecție și încerc să îi predau pe toți odată copilului meu. El desenează, așa cum ți-am spus, cu foarte mare drag, tot felul de scheme, peisaje, flori, cai și tot ce-i mai trece lui prin minte. Ei bine, pentru că eu desenam atât de bine și atât de repede și copilul meu avea pretenția de la el însuși să deseneze la fel. În momentul în care eu desenam o floare și el o desena, dar nu era la fel cu a mea, se supăra, era frustrat. Știi, modelele pe care noi le dăm sunt foarte importante, pentru că copiii se așteaptă să fie la fel ca noi. Acesta este unul dintre motivele pentru care nu este neapărat o idee bună ca un părinte care știe să deseneze să își învețe copilul să deseneze sau un părinte care știe să schieze să-și învețe copilul să schieze. E de preferat să învețe cu un instructor, cu un antrenor, pentru că instructorul știe să așeze această informație și să clădească abilitățile, cărămidă peste cărămidă, are un sistem de predare; asta este important de înțeles. Noi ne așteptăm ca un copil să așeze în mașină și să-i arătăm cum e cu pedala, cum e cu schimbătorul de viteză și cum să demareze. Ei bine, nu se întâmplă chiar așa. Deci, competența se crește pas cu pas. Ce înseamnă asta? Înseamnă să planifici dinainte ce dorești să îți înveți copilul să facă și să îți iei timp pentru asta. Am să îți ofer și al treilea exemplu aici: În foarte multe case, dimineața, este un stres fantastic, pentru că, nu-i așa, copiii nu se îmbracă la timp. Mulți părinți sfârșesc prin a-și îmbrăca copiii an după an, până când aceștia au șapte, opt sau poate chiar mai mulți ani. De ce? Ca să ieși odată din casă! Te aștepți să învețe copilul tău să se îmbrace doar cu antrenamentul de dimineața, când timpul este oricum scurt și stresul de a ieși din casă foarte mare? Sunt șanse mici să se întâmple asta prea curând. Ce îți propun este să-ți iei timp și să planifici fiecare cărămidă din acest proces. Mai exact, uite ce ți-aș propune! Ia-ți o sâmbătă sau duminică, când ai mai multă tihnă și mai mult timp, și, jumătate de oră, învață-ți copilul să își pună chiloții. Exact, jumătate de oră pui chiloți, scoți chiloți, pui chiloți, scoți chiloți, pui chiloți, scoți chiloți, până când copilul a învățat să își pună și să-și scoată singur chiloții. Poți să faci asta împreună cu el, pentru că atunci se va simți foarte bine. Umorul este foarte important. În acest moment, simte că știe și poate să facă asta și e timpul pentru următoarea cărămidă. Dacă încă se distrează făcând asta, poți adăuga și maioul și repeți același proces: pui maiou, scoți maiou, pui maiou, scoți maiou, până când copilul înțelege cum se pune și cum se scoate maioul. Ai putea să te oprești aici, pentru că are nevoie de practică mai departe. Și săptămâna viitoare sau următoarele două săptămâni, el își pune singur lenjeria intimă, chiloții și maioul. Atât. Tu adaugi restul hainelor. Nu te aștepți să se îmbrace singur, pentru că încă nu a învățat cum. Peste o săptămână sau două, într-o altă sâmbătă, într-o altă duminică, adaugi șosetele. Mai apoi, încă peste alte două săptămâni, adaugi pantalonii și tot așa mai departe. În două, trei, poate patru luni, copilul tău de patru ani se va îmbrăca singur rapid. Nu este o promisiune deșartă. Am văzut-o întâmplându-se de foarte multe ori. Cum se va simți copilul? Bine, pentru că poate să facă asta! Nu îți va mai spune: „Da eu nu sunt în stare să mă îmbrac singur, fă tu asta pentru mine!”, pentru că simte că poate și îi place să facă asta. Tot ce trebuie să faci este să-ți iei timp, să te gândești și să planifici cam care ar fi pașii prin care vei trece în așa fel încât cărămizile să se așeze coerent și copilul tău să se simtă competent și încrezător în el că poate trece la următorul nivel. Nu treci la următorul nivel, evident, decât când vezi că al tău copil îl stăpânește pe anteriorul. Care-i procesul și secvența prin care treci atunci când planifici acest proces de învățare? Iată procesul pe ecran! E ca și cum copilul tău urcă o scară. Primul pas: i se introduce următoarea abilitate, adică tu ești cel care-i arată, îi spui ce e important să facă și cum o face, cum crezi tu că ar trebui făcut; introduci pur și simplu activitatea respectivă. Pasul 2: practica. Asta înseamnă că faci și tu, face și copilul, faci și tu, face și copilul, faceți împreună, până când el începe să deprindă încet, încet, cum se face lucrul respectiv. Pasul 3: este propria lui responsabilitate, adică autonomia pe sarcina respectivă. O va face singur, evident, nu o va face ca tine, o va face ca el, nu o va face la fel de bine, dar o va face în ritmul propriu și în felul în care poate să o facă. Pasul 4: este stăpânirea acestei activități sau acestei sarcini. Până să stăpânești o sarcină, poate să dureze luni de zile, ba chiar ani. Important este să ai răbdare în tot acest proces și să îți dai seama, cu fiecare sarcină, cu fiecare activitate, unde este copilul tău pe această scară. Dă-mi voie să îți dau un exemplu. Vrei să îți înveți copilul să-și lege șireturile. Asta da aventură. În primul rând, evident, îi vei arăta tu cum se leagă șireturile. Îi vei spune de ce este important să-și lege șireturile și să o facă singur, și care-i metoda prin care poate să facă asta. În al doilea rând, este că atât tu, cât și copilul, practicați împreună legarea șireturilor. El face o bucată, tu faci o bucată, el face o fundă, tu faci o fundă, până când ceva din tot acest proces începe să prindă contur. În al treilea rând: va face procesul singur și sigur probabil va dura o veșnicie și nu o va face ca tine și se va frustra probabil în tot acest proces, iar tu îl vei încuraja că fiecare pas îl duce mai aproape de reușită. Și știi ceva? Până la urmă, cu toții învățăm să ne legăm șireturile. Spuneam doar că e nevoie de răbdare. Ce ai putea face acum cu informația pe care tocmai ai primit-o? Gândește-te te rog, la o sarcină sau la o abilitate pe care ai vrea ca al tău copil să o stăpânească, indiferent de vârsta pe care o are acum: să se îmbrace, să își facă ghiozdanul, să-și lege șireturile sau să își pregătească mâncarea, dacă este deja mare. Gândește-te care sunt pașii prin care tu ai trece pentru a preda această abilitate, această sarcină. Pune-te cumva în poziția instructorului auto, care te-a luat de la pedală și schimbătorul de viteze. Care sunt informațiile de care are nevoie copilul, în așa fel încât să treacă prin fiecare pas, încrezător că poate? Asigură-te că treci la următorul nivel numai după ce vezi că îl stăpânește pe cel din urmă. Scrie, te rog, două sau trei astfel de abilități, comportamente sau sarcini și fă-ți un plan. Când ai putea să predai aceste abilități și cam care ar fi ritmul în care ai merge? Spor la treabă!"
  },
  {
    "id": 88,
    "title": "Modifică mediul, ca să poată face singur",
    "text": "Copilul vine la tine și spune: „Mami, mi-e sete” sau „Mami, mi-e foame.” Care este tendința pe care o are aproape orice părinte, aproape imediat când aude această cerință? Păi, se ridică și se duce să-și servească copilul. Poate că nu ar fi greșit nimic cu asta dacă ai face-o doar din când în când sau doar când este foarte mic. Gândește-te, în schimb, că, de fiecare dată când îl servești, îi răpești șansa de a-și clădi competența pe ceea ce are de făcut. Nu se simte autonom, ci că depinde de cineva din jurul lui. Ce ai putea să faci în această direcție, este să pui în practică o tehnică care se numește „modifică mediul”. Gândește-te de fiecare dată cum poți face în așa fel încât copilul tău să se poată servi singur, să se poată ajuta singur. Acesta este unul dintre motivele pentru care întrerupătoarele, de exemplu, au fost coborâte la nivelul la care copiii le pot folosi singuri. Poți să-i așezi un scaun în fața chiuvetei, în așa fel încât să nu fii nevoită să îl ții în brațe în momentul în care se spală pe mâini. Atunci când îi este sete, poate că o idee mai bună ar fi să cobori apa la nivelul lui sau să-i lași pahare la îndemână, undeva mai jos, în așa fel încâtâ să își poată lua singur. Atunci când îi este foame și este la vârsta la care poate învăța să se servească singur din frigider, de exemplu, îl poți învăța cum să își facă singur un sandwich. Poți să iei tu o felie de pâine, apoi ia și el o felie de pâine și puneți untul la mijloc. Îi dai și lui un cuțit, poate de plastic, îți iei și tu cuțitul tău și, în timp ce faceți sandwich-ul împreună, tu pe al tău și el pe al lui, vorbești despre ceea ce faci. Explică-i de ce lași untul puțin pe masă să se încălzească, cum întinzi untul pe pâine, cum tai cașcavalul și la ce să păstreze atenția. O să iasă un sandwich care probabil că inițial o să fie doar asemănător cu un sandwich, dar toate lucrurile inițial sunt aproximative. Deja știi, elefantul se mănâncă bucățică cu bucățică. Și știi ceva? Acela va fi sandwich-ul lui, pe care și l-a făcut singur. Va fi foarte mândru de treaba asta și categoric va fi foarte gustos. Gândește-te la cum poți modifica mediul, în așa fel încât copilul tău să poată face lucruri singur. Asta este valabil pentru absolut orice vârstă: poate să își ducă singur scutecul la gunoi, poți să-i pui undeva lenjeria intimă, în așa fel încât să se poată îmbrăca singur. Lasă-i acces la câteva haine, nu la 100, dar astfel încât să le poată găsi și să poată ajunge la ele. Pune-i jucăriile în cutii separate, în așa fel încât să și le poată strânge singur, mult mai ușor decât ar face-o dacă ar fi toate la un loc și să își poată găsi o jucărie singur, fără să vină mereu la tine să te întrebe: „Mami, unde îmi e cutare jucărie?” Mai târziu, pe măsură ce copilul tău crește, gândește-te cum ai putea să-i facilitezi, prin modificarea mediului, fiecare activitate, în așa fel încât să depindă din ce în ce mai puțin de tine, spre deloc. Asta poate să ajungă inclusiv la bilete de autobuz, telefon pe care să îl aibă la îndemână, orice fel de resursă care îl ajută să fie autonom. Ce ai putea să faci cu această informație acum? În primul rând, gândește-te la ceea ce se întâmplă la tine în casă și, mai exact, care sunt lucrurile pe care crezi că deja copilul tău le poate face singur. În al doilea rând, cum poți face în așa fel încât, modificând mediul, acesta să nu mai depindă de tine. O să fie tare fain în momentul în care spune: „Mi-e sete” și tu o să-i spui: „M-am gândit deja să cobor apa la nivelul tău, în așa fel încât să te poți servi singur și, dacă tot te duci până acolo, îmi aduci și mie un pahar cu apă, te rog frumos? Mulțumesc! Apreciez foarte mult treaba asta.”"
  },
  {
    "id": 89,
    "title": "Lumea e plină de resurse, învață-l să le folosească",
    "text": "Dacă nu te-ai prins deja, ceea ce eu încerc să fac este să tai din ce în ce mai adânc cordonul ombilical, dintre tine și copilul tău, presupunând că tu crezi că încă acesta este necesar. La ce altceva ai putea să apelezi? Hai să ne gândim puțin la cât de mare este această lume și cât de plină de resurse este. De fiecare dată când copilul tău îți adresează o întrebare, tu, ca părinte, te gândești probabil, la fel ca mine, cum să-i dai cel mai potrivit răspuns, te gândești la răspunsul cel mai scurt, cel mai elocvent, cel mai încăpător, dar totuși pe înțelesul copilului și pentru vârsta lui, în așa fel încât să înțeleagă din răspunsul tău exact ceea ce îl interesează. Sunt foarte multe bancuri despre părinții care, la o întrebare simplă, încep să discute despre circuitul apei în natură. Avem tendința să facem asta pentru că ai noștri copii aduc în viața noastră o reclădire a stimei de sine. În sfârșit, ne simțim și noi mari în fața cuiva care ne percepe a fi o unică sursă de informație. Ei bine, hai să ne coborâm puțin nasul și să ne dăm seama că, până la urmă, nu suntem unica sursă de informație și nici nu ar trebui să fim. Această tehnică, pe care ți-o prezint aici, are legătură cu felul în care îți înveți copilul să apeleze la toate resursele din exterior, în așa fel încât să devină din ce în ce mai autonom. Ai putea începe, de exemplu, cu faptul că își comandă singur mâncarea la restaurant. Încurajează-l să vorbească cu oamenii și să ceară ce are nevoie. Să se uite pe meniu și să-i spună chelnerului ce își dorește și cum își dorește acel lucru. Ești în magazin cu copilul tău și nu găsești conservele de spanac? Roagă-l pe el să se ducă să întrebe pe cineva care lucrează la magazin unde găsești conservele de spanac. Ești în mașină și nu găsești strada pe care o cauți și nici Waze nu merge prea bine, și întâmplător copilul tău este cu tine? În loc să dai tu geamul jos și să întrebi un trecător unde este strada Lăcrămioarei, ai putea să îți rogi copilul facă asta. Dă tu geamul jos și încurajează-l să interacționeze cu oamenii, să întrebe, să ofere sau să ceară indicații. Un alt lucru interesant pe care îl poți face este să îl „împrietenești” cu cărțile. Adică, dacă îți adresează o întrebare despre câte picioare are un păianjen sau cum se înmulțesc broaștele, în loc să faci apel la tot bagajul tău de cunoștințe sau imediat să faci un search pe Google, ai putea să spui: „Hmmm...Interesant! Hai să căutăm într-un atlas!”, „Hai să căutăm într-o carte!”, „Hai să căutăm într-un dicționar!” Fă apel la toate resursele pe care le ai în casă, și care să-i arate copilului tău unde poate găsi singur acea informație. Ar fi util chiar, pe măsură ce copilul tău crește, să ai în casă astfel de materiale: despre geografie, despre istorie, artă, despre toate acele întrebări pe care copiii le au pe măsură ce cresc. Îți pune o întrebare al cărei răspuns nu îl știi sau îl știi, dar mergând pe principiul „hai să îl învăț să folosească și alte resurse”, ai vrea să îl înveți exact asta? Chiar dacă răspunsul se află într-o carte, gândește-te dacă există vreun membru al familiei tale care se pricepe la acel subiect mai bine decât tine. Spune-i copilului tău asta: „Mă bucur că întrebi acest lucru. Știi, cred că bunica ta se pricepe cel mai bine la tot ce înseamnă grădinărit”, de exemplu, sau „A, cred că bunicul tău știe cele mai multe lucruri despre fluturi” și „Tatăl tău știe cele mai multe lucruri despre construcții” și așa mai departe. În felul acesta, pui mâna pe telefon și îl suni pe bunicul sau pe bunica sau un prieten, după modelul „sună un prieten.” De ce este util asta? Pentru că de fiecare dată când copilul va avea o întrebare, se va gândi la unde este cea mai bună sursă de informație, unde găsește experții. Poate fi: mama, tata, bunicul, bunica, un prieten, o carte și, nu în ultimul rând, internetul. Dacă există ceva bun în ceea ce se numește tehnologie, per ansamblu, apăi acel lucru este Google, așa-i? Știu, de foarte multe ori lucrează împotriva noastră. De ce? Chiar copiii înșiși spun: „De ce să învăț atât de multe lucruri când fiecare informație este la un click distanță?” Răspunsul de fiecare dată ar putea să fie: „Da, numai că... știi, uneori internetul cade, este foarte posibil ca, în mijlocul unei discuții sau conversații cu cineva, în loc să poți scoate din tine toate informațiile pe care le ai și să porți o discuție vie, tu ar trebui tot timpul să stai pe Google și să cauți informații, în așa fel încât să le aduci în discuție. Deci, ce e mai bine: să ai informația la tine sau să o cauți mereu pe Google?” Totuși, fără doar și poate, Google rămâne o sursă foarte bună de informație, la fel ca și o serie de alte site-uri. Învață-ți copilul să folosească toate aceste site-uri. De fiecare dată când te întreabă orice, întreabă-l: „Unde ai putea să găsești această informație?”, „Care crezi că este cea mai bună resursă pe care o ai la îndemână?” „Începe cu cărțile. Asta e o idee bună. Hai să vedem, avem vreo carte în casă despre asta? Se pare că nu. E un subiect care te interesează? Am putea cumpăra o carte despre asta! Ai putea să te abonezi la o revistă despre acest subiect.” Ai înțeles ideea. Învață-ți copilul să folosească resursele externe, în așa fel încât să depindă din ce în ce mai puțin de tine sau de o unică sursă."
  },
  {
    "id": 90,
    "title": "Întreabă de ce, întreabă-l înapoi",
    "text": "Îți mai aduci aminte cum se manifestă, de fapt, Nevoia de Competență la copii? Se manifestă prin întrebarea „de ce?”, evident, în momentul în care încep să vorbească. Ea începe destul de devreme și durează, dacă o hrănești, toată viața. Te-ai întrebat vreodată care este motivul pentru care noi, adulții, nu mai întrebăm la fel de des „de ce?” De cele mai multe ori, se întâmplă asta pentru că Nevoia noastră de Competență, adică curiozitatea noastră, a fost, încet, încet, înăbușită. Majoritatea dintre noi nu am avut experiențe plăcute în tot ce înseamnă educație formală. Verbul „a învăța” nu reprezintă nimic atractiv pentru majoritatea adulților. Noi punem egal între „a învăța” și educație formală. Mai mult decât atât, noi avem autosuficiență și, la un moment dat, ne apucă aroganța. Ajungem să simțim nevoia să spunem că știm lucruri, pe care, de fapt, nu le știm. Suntem orgolioși, nu vrem să spunem că nu știm. Dacă întrebăm „de ce?” sau punem prea multe întrebări, asta ar putea să-i dea cuiva sentimentul că noi nu ne pricepem, nu știm sau suntem novice în acel subiect. Așa și... ce dacă? Această curiozitate păstrată vie, pe parcursul întregii vieți, este ceea ce ne ține de fapt vii. Eu am această credință că prima zi în care încetezi să mai adresezi întrebarea „de ce?”, prima zi în care încetezi să mai fii curios sau să spui „eu nu mai am nimic de învățat”, este de asemenea și prima zi în care nu mai ești copil și „începi să mori”. Așa că păstrează viu acest „de ce?” la copilul tău în primul rând. Fă-l de fiecare dată să se simtă bine că a adresat această întrebare. Dacă, după ce întreabă „de ce?”, tu reacționezi: „Cum, nu știi răspunsul la această întrebare? Pe bune?”, dacă-i vorbești cu superioritate, încet, încet, va începe să înțeleagă că mai bine își ține curiozitatea în frâu. Așadar, răspunde-i de fiecare dată și spune-i de fiecare dată: „Mulțumesc că mă întrebi asta. E foarte fain să afli, atunci când nu ești sigur. E bine că m-ai întrebat. Felicitări că îți pui întrebări.” După ce ai spus lucrul acesta, poți da întrebarea înapoi. Poți să faci asta de fiecare dată: „Dar tu de ce crezi că se întâmplă așa?”, „Mami, dar de ce majoritatea munților sunt așa țuguiați, triunghiulari?”, „Hmmm... dar tu de ce crezi că se întâmplă asta? Uite, ce interesant! Nu m-am gândit că majoritatea munților au această formă, într-adevăr.” „Mami, dar de ce plouă?”, „Dar de ce unele valuri sunt mai mari și unele sunt mai mici?”, „Unde se ascunde luna când nu o mai vedem?” Toate aceste întrebări pe care copiii le au și care nouă ni se par atât de amuzante, reprezintă, de fapt, Nevoia lor de Competență. Adresează întrebarea înapoi „Dar tu de ce crezi că se întâmplă asta?” În momentul în care copilul îți dă un răspuns corect, ai șansa să-i clădești, odată în plus, stima de sine și competența și să-i spui: „Ai văzut? Știai exact răspunsul la această întrebare. Așa ți-aș fi răspuns și eu!” Atunci când răspunsul lui nu e nici pe departe adevărat și îți dai seama că ai de pus informația acolo, în așa fel încât să învețe despre ce este vorba, știi măcar cum să îți adaptezi nivelul de informație pentru vârsta lui și pentru ceea ce știe deja. Așa că păstrează curiozitatea vie, întrebarea „de ce?” cât mai multă vreme și lasă-l să se simtă bine că are această curiozitate, încurajează-o! Cu cât întreabă mai mult, cu atât vrea mai mult să cunoască, cu cât vrea mai mult să învețe, cu atât Nevoia lui de Competență va fi mai bine clădită și, în timp, responsabilitatea lui de asemenea. Acum, te invit să scrii aceste lucruri, care te vor ajuta să-ți vină ușor ca replică atunci când copilul tău te întreabă „de ce?”. Scrie lucruri de genul: „Mulțumesc că mă întrebi”, „E bine că vrei să afli aceste lucruri”, „E bine să fii curios”, „Cu cât afli mai multe lucruri, cu atât știi mai multe lucruri și asta îți dă libertatea de a alege. Cu cât poți să alegi mai mult, cu atât ești mai împlinit, cu atât te simți mai bine” sau „A, interesant! Învață-mă și pe mine ceea ce știi tu. Știi, a învăța este foarte important, poate cel mai important lucru pe care îl avem în viață.” Cu cât tu pui mai mult accent pe învățare și îi arăți că a învăța este distractiv, deopotrivă cu a fi folositor, cu atât va înțelege și copilul tău același lucru. Important este să înveți, să afli. Ce faci cu informația mai departe rămâne la libertatea fiecăruia."
  },
  {
    "id": 91,
    "title": "Încurajează, fără să forțezi",
    "text": "Foarte mulți părinți, în nenumărate contexte, îmi adresează aceeași întrebare: „Ce să fac pentru că al meu copil a încercat balet, fotbal, șah, aikido și, la fiecare trei săptămâni, o lună, renunță. Să împing, să forțez sau să îl las?” E o întrebare foarte delicată. E vorba de competență în contextul responsabilității pentru propriile alegeri, însă cel mai important este obiectivul final, și anume construirea stimei de sine. Hai să vedem câteva scenarii. În primul rând, care este motivul pentru care copiii renunță atât de repede? Unul dintre motive este legat de faptul că este prea mult. Ce înseamnă asta? Înseamnă că un copil are nevoie de joacă liberă, are nevoie de timp în care să nu facă nimic concret. Sigur, e mai bine ca un copil să se ducă la tenis sau la înot decât să stea pe calculator sau să se joace pe internet, pentru că își mișcă corpul și poate scoate afară energia și asta este un lucru foarte bun, nu-i așa? Cu toate acestea, și la fotbal, și la balet sau la șah, se întâmplă o activitate tot în cadrul unor limite. Copilul practic nu poate decide ce să facă acolo, nu este sursa propriilor acțiuni, nu poate decide, nu poate alege, așadar, Nevoia lui de Autonomie nu este satisfăcută de cele mai multe ori în aceste contexte și acesta poate fi un motiv pentru care renunță. În al doilea rând, un alt motiv pentru care copilul tău ar putea să renunțe este pur și simplu teama de efort. Ai idee de ce se întâmplă asta? Pentru că, la început, orice fel de sport pare distractiv, după care începi să dai de greu. În momentul în care dai de greu, ai nevoie de autodisciplină, ai nevoie de răbdare și ai nevoie să strângi un picuț din dinți și să înduri, până când devine iarăși distractiv. De aceea, ce îți propun să faci este să nu abandonezi imediat ce copilul tău își dorește asta, decât dacă într-adevăr ceea ce el îți spune este „nu vreau” și „nu-mi trebuie”, adică refuzul este categoric. Ce poți să-i spui copilului tău, în schimb, este „Înțeleg că ți-e greu. Și mie mi-a fost greu când am început această activitate”, dacă ai făcut-o. „Mai durează puțin și o să simți din nou că îți face plăcere ce faci, pentru că vei ști și vei putea.” Povestește-i copilului tău despre acest triunghi al competenței, în așa fel încât să înțeleagă și el ce efort este nevoie până să stăpânești o anumită activitate sau o anumită abilitate. Îi poți spune asta de la orice vârstă, chiar și de la doi ani și jumătate. Ajută-l să înțeleagă că, întotdeauna, de la plăcerea și entuziasmul inițial, ajungi într-o zonă în care te simți incompetent și nu îți mai place ceea ce faci. Activitatea nu mai vine cu distracție și e nevoie de un extra efort, în așa fel încât să te întorci în starea de entuziasm și de competență în abilitatea respectivă. Ce poți să faci, de asemenea, este să încurajezi fără să forțezi. Spune-i copilului tău cam așa: „Am încredere în tine că, poate nu imediat, dar la un moment dat, vei putea. Mulțumesc că depui acest efort. Mulțumesc că ai răbdare până vei ajunge în acel punct.” Ce înseamnă să nu forțezi? Ai putea să spui ceva de genul: „Știi, te vei duce la balet pentru că ți-am plătit întregul abonament” sau „Ți-am cumpărat tot pachetul de ședințe pe șase luni, așa că te duci la balet.” Asta înseamnă forțare. Copilul se poate ține cu mâinile de tocul ușii, metaforic vorbind, și tu îl duci la înot. Întreabă-te de fiecare dată: e nevoie de acea activitate? De ce o face până la urmă și mai ales pentru cine? O face pentru tine au o face pentru el? Poate că da, are 5 ani și nu știe să înoate. Și ce dacă? Sunt unii oameni care nu învață niciodată, dar nu despre asta este vorba. Ce vreau să spun cu asta este că învățarea trebuie să vină cu drag, chiar dacă în acest drag intervine și acest moment de efort. Nu e foarte confortabil pentru fiecare, dar, într-adevăr, dacă nu-i este drag, în loc să forțezi, mai bine las-o așa. Mai așteaptă o perioadă de timp. Încearcă să schimbi antrenorul, de exemplu. Poate că îi place înotul, dar nu-i place antrenorul. Sau du-te cu copilul tău la piscină. Eu am făcut acest lucru, de exemplu, de când fiul meu avea 6-7 luni. Ne-am dus împreună la piscină, iar acum el are 11 ani aproape și înoată foarte bine, fără să fi avut vreodată nevoie de vreun instructor. Ce înseamnă „foarte bine”? Sigur, nu înoată ca un înotător profesionist, nu are un stil anume, dar poate să facă câteva bazine dintr-o parte în alta și asta doar pentru că ne-am distrat. Sigur, nu aș putea să îl învăț o serie de alte lucruri, pentru că nici eu nu le cunosc și cred, așa cum ți-am mai spus, că un instructor o face întotdeauna mult mai bine. Instructorii știu cum să așeze, spuneam, cărămidă peste cărămidă, dar, dacă activitatea nu vine cu bucurie, nu e cazul să forțezi. Ce se întâmplă dacă tu forțezi ca el să facă o anumită activitate? Păi, poate renunța de tot și o să-ți spună: „Nu mai vreau să merg acolo”, dar în mintea lui va fi, „nu sunt în stare să fac acest lucru”. De fiecare dată când forțezi, de fapt știrbești stima de sine, pentru că un copil nu se simte competent pe activitatea respectivă și simte că nu e în stare, simte că e un eșec. Atunci, mai bine o lași așa și aștepți o perioadă. Ce să faci în legătură cu școala, în loc să forțezi? Acum ne referim la teme și la tot ce înseamnă învățare. Ai aflat informații relevante, valoroase, în capitolele legate de cooperare, iar exact asta trebuie să faci, chiar și pe sarcini mai puțin plăcute. Folosește tehnicile pe care le-ai învățat acolo. Obiectivul este să creștem competența, să știe și să poată, făcând în același timp cu drag. Vei învăța pe parcursul capitolelor următoare și cum să lucrezi cu cea de-a treia dimensiune, cu motivația. Ce poți să faci cu această informație acum? Atunci când simți că copilul tău vrea să renunțe, fie că este vorba despre o activitate extrașcolară sau că e vorba despre o altă activitate pe care o faceți împreună, gândește-te de fiecare dată care sunt cărămizile din spate care nu au fost așezate corespunzător, unde este necesar să te întorci, în așa fel încât copilul tău să se simtă competent, pentru că, în momentul în care face asta și știe că simte că e bine unde este, motivația apare, la rândul ei, pentru a continua, chiar dacă bucuria nu este la nivelul entuziasmului. Ce mai poți face este să negociezi cu copilul tău să mai ducă la îndeplinire această sarcină o perioadă de timp înainte să renunțe. Adică, nu-i mai place la baschet sau la fotbal? Spune-i: „Hai să mai mergi încă trei săptămâni, o lună, și hai să monitorizăm progresul tău în această perioadă de timp și să vedem după aceea dacă decizia ta este încă acolo.” În această perioadă de timp, poți să vorbești cu antrenorul, în așa fel încât să te asiguri că al tău copil primește feedback poate mai des, este mai mult apreciat, nivelul de conectare între copil și instructor este ceva mai ridicat, tot ce poți face, în așa fel încât decizia finală „renunț” să nu fie cea pe care copilul o va lua."
  },
  {
    "id": 92,
    "title": "Cere permisiunea de a ajuta",
    "text": "Descoperă motivul pentru care este bine să aștepți înainte să intervii atunci când al tău copil are o dificultate și cum să o faci într-un mod constructiv."
  },
  {
    "id": 93,
    "title": "Nu e ușor, e greu. Observă dificultatea",
    "text": "Află cum să încurajezi copilul pentru a fi conștient de efortul necesar, să nu se demoralizeze când nu reușește și să simtă din plin succesul."
  },
  {
    "id": 94,
    "title": "Oferă feedback echilibrat",
    "text": "Există multe tipuri de feedback și, dacă le înțelegi, le poți folosi și tu, într-un mod eficient, pentru a crește competența copilului tău."
  },
  {
    "id": 95,
    "title": "Oferă feedback echilibrat – Exemple",
    "text": "Hai să-ți arăt structura feedback-ului echilibrat. Aș vrea să plecăm de la următorul exemplu: imaginează-ți că vrei să-ți înveți copilul să joace bowling, ok? Îi spui ce are de făcut și el dă prima dată cu bila înspre popice și a dat jos două popice. Ce-i spui tu ca să-și îmbunătățească stilul? Poți să-i spui: „Super! Ai dat două jos, mai lovește!” Ăsta este feedback pozitiv. Sau îi spui: „Excelent! Mai dă o dată, o să reușești!”, tot feedback pozitiv, sau îi spui: „Asta nu a fost bună, ai dat prea încet.” Acesta este un feedback negativ cu o intenție de sugestie de îmbunătățire, adică că ar trebui să dea mai tare, dar niciuna dintre aceste variante, de fapt, nu îl va ajuta pe copilul tău să scurteze procesul de învățare și să știe exact ce are de făcut. Faptul că a dat jos două popice înseamnă că ceva a făcut bine, așa-i? Altminteri, n-ar fi lovit niciuna. Ce este important atunci când oferi feedback echilibrat este să te uiți cu concretețe la ceea ce copilul tău a făcut bine și să scoți în evidență plusurile, pe exact acea activitate pe care o dorești îmbunătățită. De exemplu, ai putea scoate în evidență faptul că s-a poziționat bine pe pistă, a ținut corect bila și a dat cu viteză suficient de bună. Ce are de îmbunătățit în schimb este să-și ia mai mult avânt. După ce-i spui toate aceste lucruri specifice pe care tocmai le-am menționat, ai putea să închei cu o încurajare: „Hei, să știi că devii din ce în ce mai bun pe măsură ce practici.” Practic, mesajul pe care îl transmiți copilului tău este cum poți să faci în așa fel încât să dai cel puțin la fel de bine cum ai dat data trecută, dar să-ți iei mai multă viteză. În momentul în care ai făcut asta, lucrurile sunt clare, copilul știe sigur ce a făcut bine, concret, descriptiv, nu e cu „bine”, cu „bravo”, cu „excelent”, cu „mândru de tine”, știe exact ce a făcut bine și ce va păstra pentru data viitoare și știe la fel de concret ce are de îmbunătățit pentru data viitoare. În felul acesta, procesul de învățare se scurtează fantastic de mult. Este un instrument fabulos pe care îl poți folosi ori de câte ori este nevoie. Scoate în evidență plusurile și descrie-le, apoi scoate în evidență minusurile și descrie-le, pune punct între aceste două propoziții sau între aceste două concepte. Nu spune: „Mi-a plăcut că ai dat tare, dar aș vrea să îmbunătățești poziția pe care ai avut-o pe pistă.” Tot ce înseamnă conjuncție adversativă, „dar”, „însă”, „totuși”, nu face decât să anuleze tot ceea ce ai spus până atunci, adică semnificația plusului pe care ai vrea să îl păstreze. Hai să îți mai dau câteva exemple despre feedback-ul echilibrat și mă voi întoarce la exemplele pe care ți le-am oferit. Copilul tău spune: „M-am îmbrăcat singur, mami!”. Te uiți la el și spui: „Super! E grozav să te îmbraci singur, așa-i? Când faci lucrurile singur, totul se simplifică. Uite, ți-ai pus pantalonii corect pe tine, cu fața în față și nu cu fața în spate, și ți-ai pus pe dedesubt chiloți. Ai două șosete în picioare, care sunt amândouă la fel și ți-ai pus puloverul peste maiou. Este foarte bine! Păstrează lucrul acesta!” Dacă puloverul a fost pus pe dos și vrei să îmbunătățești acest lucru, în continuare poți spune așa: „Sunt curioasă, cum te-ai gândit tu să-ți spui puloverul pe tine?”. Întreabă-l pe el cum s-a gândit să facă asta și s-ar putea să-ți spună: „Nu m-am gândit în niciun fel” și atunci tu poți să-i spui: „Puloverul tău este pe dos. Vrei să-ți arăt cum se poate pune puloverul corect?” Cere permisiunea de a ajuta sau de a oferi sugestii. În acest fel, copilul tău știe clar care sunt plusurile pe care le păstrează și care sunt minusurile și a și învățat cum să își pună puloverul pe față. Aș vrea să îți mai dau un alt exemplu de feedback echilibrat, cu privire la camera copilului: intri în camera copilului tău și constați probabil că numai 50% din treabă este făcută. Da, dar 50% din treabă este făcută! Vânează aceste plusuri și scoate-le în evidență, concret, descrie: „Uite, ți-ai pus deja toate hainele la loc în șifonier, biroul tău arată deja mult mai curat, caietele, cărțile sunt unele peste altele și patul tău este deja făcut. Grozav! Cea mai mare parte din treabă este făcută și mulțumesc pentru asta! Ce mai ai de făcut este să strângi jucăriile de pe jos și să așezi la locul lor pantofii pe care-i ai, de asemenea, pe jos. Când te-ai gândit să faci lucrul acesta? Cum poți face să termini toată camera în timpul cel mai scurt, în așa fel încât să te poți juca în continuare?” Atunci când tu scoți plusurile în evidență, copilul știe de fiecare dată, și data viitoare, nu numai ce înseamnă „curat”, dar și faptul că a făcut deja o mare bucată din ceea ce avea de făcut. Nu sunt doar minusuri; asta este important. Știu, în acest moment te întrebi: „Bine, bine, dar dacă intru la copilul meu în cameră și nu a făcut absolut nimic?” Te-ai putea întreba, de asemenea: „Bine, bine, eu îmi învăț copilul să joace bowling sau să înoate sau să scrie sau orice activitate nouă asupra căreia aș vrea să-i ofer feedback. Ce fac dacă el nu a făcut nimic bine și nu am nimic de scos în evidență ca plus?” Ceea ce poți scoate în evidență ca plus, de fiecare dată, este intenția de a face. Faptul că un copil a pus mâna pe bilă și a lovit înspre popice este un lucru de păstrat, așa-i? Evidențiază această intenție, pentru că pe baza ei îmbunătățești. Vrei să păstrezi intenția. Spune-i de fiecare dată când nu ai altceva în plus de scos în evidență: „Este extraordinar că încerci să înveți această activitate. Este grozav că vrei să înveți un lucru nou.” În felul acesta îi păstrezi motivația internă, încurajezi nevoia de a ști și de a putea, adică ții Nevoia de Competență vie. Ce ai putea acum să faci cu această informație? În primul rând, te invit să te gândești la două, poate trei comportamente sau sarcini pe care ai vrea să le îmbunătățești la copilul tău. În al doilea rând, gândește-te la structura feedback-ului echilibrat. Care sunt plusurile pe care copilul tău le dovedește în legătură cu acest comportament sau cu această sarcină? Ce ai vrea ca el să știe concret și să păstreze? Ce ți-ai dori ca el să îmbunătățească, care sunt minusurile? Ce te îngrijorează în legătură cu comportamentul copilului? Descrie-le cât mai concret cu putință. În felul acesta, vei putea să-i spui atât plusurile concrete, cât și minusurile concrete. Explorați împreună cum ar putea ca data viitoare să păstreze plusurile și să îmbunătățească minusurile, iar asta poți face începând chiar cu vârsta de 3 sau 4 ani. Ai fi surprins câte idei au copiii, dacă vii cu o astfel de propunere! Spor la treabă!"
  },
  {
    "id": 96,
    "title": "Gândește cu voce tare",
    "text": "Descoperă o tehnică eficientă pentru a-l ajuta să învețe lucruri care nu sunt neapărat practice, ci mai mult abstracte."
  },
  {
    "id": 97,
    "title": "Gândește cu voce tare – Exemple",
    "text": "Folosește această tehnică pentru a-ți învăța copilul lucruri valoroase despre gestionarea timpului."
  },
  {
    "id": 98,
    "title": "Fii un model",
    "text": "Cât de adevărat e proverbul „Copilul e oglinda părinților”?"
  },
  {
    "id": 99,
    "title": "Respectă-i spațiul personal și intimitatea",
    "text": "Învață cum să îi oferi copilului tău timp pentru el, spațiu personal și intimitate, dar și cum să ai control asupra anumitor aspecte din viața lui."
  },
  {
    "id": 100,
    "title": "Evită folosirea pluralului",
    "text": "Știi, eu cred că diferența constă în detalii. Foarte mulți dintre noi facem lucrurile bine sau le facem eficient, dar nu întotdeauna suntem atenți la acele mici detalii care fac cea mai mare diferență. La un astfel de mic detaliu mă voi referi în acest episod. Această tehnică se numește „evită folosirea pluralului.” La ce mă refer mai exact? Foarte mulți părinți, mai cu seamă mamele, dar nu doar ele, folosesc persoana a doua plural atunci când nu este cazul. Mă întâlnesc foarte des, bunăoară, cu mame care sunt însoțite de copii mici, de 2 ani, de exemplu, și mama spune: „Noi suntem Sofia și avem doi ani.” Știi la ce mă refer? Când părintele vorbește în locul copilului sau părintele spune: „Hai să ne îmbrăcăm”, când doar copilul se va îmbrăca, „hai să ne culcăm”, când doar copilul se va culca sau „hai să ne spălăm pe dinți”, când doar copilul se va spăla pe dinți. Alte exemple de plural folosite acolo unde nu este cazul: „Știți, doamna Cremene, nouă nu ne prea place la școală!”, „Știți, noi cam plângem când suntem lăsați la grădiniță” și „Noi nu prea mâncăm fructe”. Cel mai tare exemplu pe care ți-l pot da în această direcție, ca să înțelegi odată în plus de ce să eviți pluralul este acesta: „Știți, noi încă purtăm pampers.” Vezi în fața ta o femeie foarte elegantă, bine îmbrăcată, aranjată și spune treaba asta: „Noi încă purtăm pampers.” Eu mă uit așa mirată: „Serios?! Dumneavoastră încă purtați pampers?”, „Aa, nuuu! Copilul meu este acela care poartă.” E destul de amuzant, nu-i așa? Iată de ce să nu folosești pluralul atunci când nu este cazul. În primul rând, în momentul în care folosești pluralul inadecvat, copilul tău înțelege că amândoi veți face acest lucru. Are logică, nu? „Hai să ne spălăm pe dinți.” Păi, asta înseamnă că și tu te speli pe dinți și copilul tău se spală pe dinții lui. El se așteaptă să vadă această acțiune întâmplându-se de către două persoane, voi împreună. Or asta nu se întâmplă. Ce înseamnă mai exact folosirea pluralului pe termen lung? Înseamnă, în al doilea rând, diluarea responsabilității.  De ce? Ți-am mai dat acest exemplu, dar aș vrea să îl refolosesc. Dacă eu spun: „Hai să ne facem temele”, a cui e treaba asta cu temele? Păi, ar trebui să fie deopotrivă a ta, ca părinte, din moment ce ai folosit pluralul. Dacă-i spui copilului tău: „Hai să ne facem curat în cameră”, este clar că el se așteaptă să faci și tu curat, împreună cu el. Asta înseamnă cumva comunicare neasertivă, pentru că mesajul tău este confuz. Folosind pluralul, transmiți mesajul prin care-i spui copilului că și tu te vei implica în această sarcină. În al doilea rând, atunci când folosești forma de plural acolo unde nu este cazul, nu îți lași copilul să intre firesc în procesul individualizării. Acest proces începe cu vârsta de doi ani și continuă încă vreo patru-cinci, cu o conturare cât se poate de vizibilă în jurul vârstei adolescenței. De ce este importantă individualizarea? „Eu sunt o ființă diferită de tine”, „Eu sunt altfel decât tine”, „Eu fac lucrurile altfel decât tine”, „Îmi plac lucruri diferite decât îți plac ție.” Individualizarea este un proces firesc, pe care ai vrea să îl încurajezi, tocmai pentru a satisface și mai mult Nevoia de Autonomie a copilului tău, în contextul obținerii responsabilității din partea lui. De aceea, folosirea pluralului acolo unde nu este cazul nu te ajută în toate aceste direcții. Folosește-l doar când și tu și el faceți acele lucruri împreună. Spune-i copilului tău: „Hai să te speli pe dinți!”, „Te invit să îți faci temele, care sunt temele tale”, „Haide să te așezi la masă și să mănânci”, dacă doar copilul tău mănâncă. Pentru a te convinge odată în plus să eviți folosirea pluralului, gândește-te la acele îndemnuri pe care probabil că le auzi și tu în contextul serviciului sau jobului tău. Se întâmplă des asta. La sfârșitul unei ședințe, cineva exclamă: „Hai să facem!”, iar lumea se întreabă: „Să facem? Cine?”"
  },
  {
    "id": 101,
    "title": "Încurajează zonele lui de maximă competență",
    "text": "Vrei să ai un copil care știe cât mai multe lucruri, care poate să facă cât mai multe lucruri. Vrei să aibă încredere în el și să își dorească să învețe mai mult, să facă și mai mult și să ajungă la potențialul lui maxim. Vrei să facă totul cu motivație optimă, adică internă, lucru despre care vei învăța. Ei bine, iată o altă idee pe care o poți aplica pentru a ajunge la aceste rezultate. Poate că ai un copil care este foarte bun la desen, la geografie, la muzică, este suficient de bun la istorie și limba română și nu este foarte bun de exemplu la sport sau la fizică. Tehnica la care mă refer acum te invită să încurajezi zonele de competență maximă ale copilului tău. Ce înseamnă asta? Înseamnă să tragi tare și să muncești în plus cu al tău copil la exact acele lucruri la care se pricepe cel mai bine, nu la materii la care se pricepe cel mai puțin bine. În altă ordine de idei, gândește-te cum ar putea copilul tău să folosească zonele lui de plus, competențele sale, la lucruri care îi fac mai puțină plăcere sau la care nu se pricepe la fel de bine. Să luăm, de exemplu, desenul. Dacă ai un copil care desenează foarte bine, gândește-te: „Cum aș putea, de exemplu, să iau desenul și să îl folosesc în felul în care își face temele? Cum aș putea să iau desenul și să îl folosesc în felul în care își face curat în cameră? Cum aș putea să iau desenul și să-l folosesc în felul în care își face proiectele? Cum aș putea să iau desenul și să-l ajut să se îmbrace mai bine?” Răspunzându-ți la această întrebare, îl vei ajua să facă cu drag o sarcină pe care o face cu mai puțin drag în mod uzual. Dacă lui nu-i place, de exemplu, să-și facă temele, dar îi place foarte mult să deseneze, cum ar putea să își facă temele desenând? Păi, poate să își facă temele colorându-le, poate să pună buline, poate să își facă scheme foarte frumos alcătuite și cât se poate de ingenioase, poate să facă ceva ce îi place, într-un context care-i place mai puțin. Cum ar putea să folosească desenul făcând un proiect? În același fel; acel proiect va pleca de la un desen, de la o schiță, de la o schemă. Poate, de exemplu, să deseneze anumite pictograme, pentru fazele proiectului lui, în așa fel încât ceea ce face în acest moment, care nu-i face prea multă plăcere și nici nu are prea multă competență în acea zonă, să vină cu bucurie. Dacă reușești să combini aceste lucruri, reușești să crești și competența copilului tău și motivația pe acea sarcină, în același timp. Primul exemplu este unul personal: fiului meu îi place foarte mult muzica și îi place foarte mult să danseze. Îi place mult mai puțin să își facă curat în cameră, ca multor copii de altfel. Atunci m-am gândit: cum aș putea să combin aceste două lucruri, muzica și dansul, în așa fel încât să își poată face curat în cameră cu mai multă bucurie și să-și strângă jucăriile? M-am gândit: oare ce-ar fi dacă își strânge jucăriile cu muzica pe care o preferă și mișcându-se într-un fel care să semene a dans? A funcționat de minune! El și acum își pune muzica care-i place, o dă suficient de tare cât să o audă bine, câteodată mai tare decât mi-ar plăcea mie, dar asta e mai puțin important, și își face curat în cameră, mișcându-se în pași de dans. Pentru el a devenit o distracție; fiecare pas pe care îl face, de fapt, în mintea lui, este un dans. L-am încurajat ca, de fiecare dată când are de făcut ceva ce nu-i prea place, să aducă în ecuație ceva ce-i place. Sigur, nu se poate întotdeauna, dar, de multe ori, se poate. El nici nu știe ce face, știe doar că-i place să danseze, dar, în timp, a învățat cum să aducă motivația lui în sarcini mai puțin plăcute. Al doilea exemplu este legat de o prietenă de-a mea, căreia nu-i place deloc să gătească, dar trebuie să facă asta măcar din când în când. În schimb, îi plac foarte mult audiobook-urile. A găsit această combinație: își pune căștile în urechi, citește audiobook-uri sau podcast-uri sau cursuri, învață, are o hârtie alături, pe care își ia notițe, și, în timpul ăsta, gătește. Nici măcar nu simte când a terminat de făcut o mâncare, pentru că ea de fapt a citit o informație care a interesat-o și doar mâinile au lucrat, iar în timpul acesta ea și-a și luat notițe. O să-ți mai dau un exemplu, iată al treilea, și este din nou un exemplu personal. Mama mea nu știa, la vremea respectivă, că se numește motivație ce făcea ea sau aducerea bucuriei într-o sarcină mai puțin plăcută, dar hai să-ți povestesc ce făcea. Pentru că am un frate cu cinci ani mai mare decât mine, dar și pentru că așa erau vremurile atunci, am avut de mică banii mei de buzunar. Eram trimisă și eu, ca mulți dintre noi, la cumpărături, după pâine, apă, dulciuri sau sifoane. Știam să număr banii; pentru mine acest lucru era foarte simplu, deși nu am fost niciodată bună la matematică, dar cu număratul banilor mi-a ieșit întotdeauna, pentru că am exersat mult. Mama mea stătea de foarte multe ori cu mine seara să îmi fac lecțiile, mai cu seamă acolo unde existau probleme de matematică, pe care de puține ori reușeam să le rezolv singură. A constatat, la un moment dat, că, de fiecare dată când am de făcut calcule cu metri, km, ouă, mere și altele, mie nu-mi ieșea; pur și simplu nu eram în stare să văd kilometri, metri sau mere. Mama a început să transforme toate aceste elemente în bani. În momentul în care făcea asta, se făcea click în mintea mea și imediat reușeam să dau răspunsul corect. Ai putea să te folosești de toate aceste exemple în așa fel încât să scurtezi procesul de învățare și să folosești competențele maxime ale copiilor tăi. Acolo unde copilul excelează, este clar că are și o motivație internă. Acum, gândește-te la zonele de competență maxime ale copilului tău. Vezi cum ai putea să le folosești în cazuri concrete, pe sarcini pe care fie nu are la fel de multă competență, adică încă nu știe și nu poate, fie îi sunt mai puțin plăcute. Cum poți face în așa fel încât să le combini și, în felul acesta, competența lui per ansamblu să crească? Ia-ți puțin timp, gândește-te la asta și notează-ți."
  },
  {
    "id": 102,
    "title": "Greșeala: oportunitate de învățare",
    "text": "Cum gestionezi greșelile ca să te asiguri că al tău copil nu le va repeta."
  },
  {
    "id": 103,
    "title": "Permite consecințelor naturale să se întâmple",
    "text": "Care este rolul consecințelor naturale în contextul responsabilității."
  },
  {
    "id": 104,
    "title": "Recapitulare Capitolul 4",
    "text": "Felicitări! Îți vine să crezi sau nu, ai reușit să termini cu brio și acest capitol! Ai aflat o serie de informații valoroase despre cum să crești competența copilului tău și responsabilitatea lui, deopotrivă, hrănindu-i în același timp Nevoia de Autonomie. Aș vrea să fac o scurtă trecere în revistă a tot ceea ce știi deja în acest moment și te încurajez să pui în practică tot ce ai învățat. Ai văzut că tot ce înseamnă competență și ce înseamnă performanță pe termen lung are nevoie de trei criterii: de cunoștințe - adică „știu”, de abilități - adică „pot” și de motivație - adică „vreau.” Despre motivație, așa cum ți-am spus, vom vorbi într-un alt capitol. În acest moment, este bine să știi că ea este de două feluri: pentru că vreau eu, „internă”, sau pentru că trebuie, adică „externă”, mi se impune. Ce-ai mai înțeles, cred, până acum este că rolul nostru, de părinți, nu este să facem lucruri în locul copilului nostru sau pentru el, ci împreună cu el, de fiecare dată. Până la urmă scopul este ca el, copilul, să devină autonom, independent. Cu cât îi hrănim mai mult Nevoia de Autonomie, cu atât competența lui crește și cu atât se simte mai bine în propria lui piele. Asta înseamnă că stima lui de sine crește și își dorește să învețe cât mai multe lucruri. Ce-ai văzut, pe de altă parte, este că există trei tipuri de responsabilitate: responsabilitatea personală, adică grija de sine: camera lui, jucăriile lui, lucrurile pe care le folosește. responsabilitatea generală, adică felul în care are grijă de spațiul în care locuiește și de familia lui, adică nu lasă prosoape pe jos în baie, schimbă sulul de hârtie igienică de îndată ce a folosit ultima bucată, de exemplu, și ai aflat aici că responsabilitatea socială începe cu responsabilitatea generală, adică întâi în familie, apoi în societate, și, nu în ultimul rând: responsabilitatea specifică, o sarcină sau mai multe, pe care copilul tău le face exclusiv în contextul familial. Această responsabilitate specifică îl va ajuta pe copilul tău să înțeleagă mai bine ce înseamnă un serviciu, de exemplu, mai târziu. Ți-am oferit foarte multe tehnici valoroase, care să te ajute să te asiguri că al tău copil știe și poate să facă cât mai multe lucruri. Plecăm de la premisa că orice fel de elefant, și o să repet asta de foarte multe ori, se mănâncă bucățică cu bucățică și că orice competență are nevoie de timp și de cărămidă peste cărămidă pentru a se clădi. Ai răbdare cu acest proces de creștere. Tot ce-ai învățat până acum ar trebui să te ajute să scurtezi procesele de învățare. Dă voie greșelii să se întâmple și beneficiază de fiecare moment și de fiecare oportunitate pentru a mai adăuga ceva la competența copilului tău. În aceeași direcție, ai învățat ce înseamnă responsabilitate. Există anumite consecințe pe care copilul tău le va învăța față de propriile comportamente, alegeri sau decizii. Ce te încurajez în acest moment să faci este să pui cap la cap toate informațiile pe care le ai în acest moment. Vei vedea că, pe măsură ce înaintezi în acest program, toate tehnicile lucrează împreună, ca un puzzle perfect. Dacă te uiți la tehnicile pe care deja le-ai învățat, vei vedea că multe dintre ele se pot foarte bine corela cu cele pe care le-ai învățat acum, despre competență și responsabilitate, în așa fel încât să lucrezi coerent, pe mai multe planuri. Îți doresc succes la pus în practică tot ce ai învățat! Sper că ți-am răspuns în acest capitol la cât mai multe întrebări pe care deja le-ai avut. Nu s-a întâmplat asta? Te rog să le notezi și trimite-le către mine. Ne vedem în următorul capitol!"
  },
  {
    "id": 3875,
    "title": "Testare rapidă cunoștințe - Capitolul 4",
    "text": "Completează quiz-ul pentru a verifica cunoștințele și tehnicile asimilate în Capitolul 4. Durează 5 minute.  Succes!"
  },
  {
    "id": 105,
    "title": "Descriere Capitolul 5",
    "text": "Bine te-am regăsit. Felicitări că ai ajuns până la Capitolul 5. \"Nu vreau.\" Două cuvinte pe care niciun părinte nu dorește să le audă. Refuzurile copilului, adică lipsa cooperării, sunt cap de listă când vorbim despre temerile părinților în legătură cu relația dintre ei și copii. Ei bine, în acest capitol vei afla cum să obții o relație armonioasă dintre tine și copilul sau copiii tăi. Vei învăța cum să diminuezi cantitatea de \"nu\"-uri, de \"nu vreau\" sau de umeri pe care copiii mai mari îi aruncă în față. Cum să faci în așa fel încât să obții de la copilul tău comportamente dezirabile? În acest capitol vom discuta despre \"Cooperare\". Este un capitol pe care foarte mulți părinți îl așteaptă cu mare nerăbdare. Abia astept să-ți împărtășesc tehnici extrem de interesante, valoroase și utile, care vor face copilul tău să spună \"Da, vreau.\""
  },
  {
    "id": 106,
    "title": "Introducere Capitolul 5",
    "text": "Ce tehnici și metode să aplici pentru a obține cooperarea copilului tău?"
  },
  {
    "id": 107,
    "title": "Ce să NU faci – Partea I",
    "text": "Știi ceea ce cred eu că este cel mai important înainte de a-ți propune să-ți schimbi comportamentul sau să faci lucrurile diferit decât le făceai până ieri este să înțelegi în primul rând ce x până funcționează din ceea ce faci acum. Adică, îți trebuie o listă de „așa nu”, care sunt comportamentele pe care le opresc și de ce le-aș opri, de ce nu funcționează. Asta înainte de a pune un alt sistem în loc. Ei bine, ce-mi propun să-ți ofer în această lecție sunt cele mai frecvente șapte greșeli pe care peste 90% dintre părinți le fac în momentul în care-și doresc să obțină cooperarea de la copiii lor. Sunt foarte multe sute de părinți cu care am stat de vorbă și am constatat că, în spațiul nostru, în România, acestea sunt cel mai des folosite. Mai sunt și alte câteva, poate mai puțin importante, dar aș vrea să te ajut să conștientizezi ce să mături afară înainte să faci lucrurile eficiente, cu un alt set de unelte. Ești pregătit? Hai să vedem care sunt aceste șapte greșeli și sunt extrem de curioasă dacă și tu ai folosit o tehnică sau alta, în trecut, încercând să obții cooperarea copilului tău. Primul lucru despre care vom discuta este mita și nu întâmplător am ales să încep cu mita sau recompensa pentru că este de departe cea mai folosită tehnică de către părinți pentru a obține „cooperarea” copiilor lor. Ce înseamnă de fapt mită? Ei bine, este orice fel de construcție care sună cam așa: dacă îți mănânci mâncarea sănătoasă, atunci primești înghețată; dacă îți faci temele, atunci îți cumpăr bicicletă; dacă o să fii cuminte, îți cumpăr câinele pe care ți-l dorești. Orice fel de construcție care începe cu „dacă” și se termină cu „atunci”, după care urmează recompensa sau mita cum îi spun eu, are această particularitate . Hai să vedem de ce nu ai folosi mita, care sunt consecințele folosirii mitei pe termen lung, dar, înainte de a vedea de ce să nu o folosești, întreabă-te dacă funcționează. Oare funcționează? Sigur că funcționează. Acesta este și motivul pentru care părinții folosesc mita în exces, pentru că funcționează. Dar ce se întâmplă pe termen lung? Cred că deja te-am încurajat suficient de mult să depășești ziua de mâine. Gândește-te pe termen lung, gândește-te la anii în care copilul tău este adolescent, ba chiar adult. Dacă tu folosești mita, în timp, această mită trebuie să crească pentru a mai funcționa. Dacă funcționează la doi ani cu o bomboană, cu o înghețată, cu un balon, mai apoi cu o tabletă sau cu mai multe desene animate, probabil că va trebui să-i dai niște bănuți pe la 7-8 ani sau să-i cumperi într-adevăr câinele sau să i-l promiți cel puțin. Ce faci mai târziu? Încet, încet rămâi fără resurse. Încet, încet, pentru că mita trebuie să crească, ai putea să te întrebi: oare trebuie să-i cumpăr un Ferrari când crește? Într-adevăr, nu mai funcționează. Ăsta este un aspect. Al doilea aspect este că ceea ce tu dezvolți în copilul tău, folosind mita, este motivația externă. Și deja ai aflat despre mecanismele și perspectivele motivaționale. Creezi în copilul tău motivație suboptimă, pentru că el va face ce are de făcut pentru a primi recompensa de la final. Asta înseamnă automat că, dacă recompensa dispare, comportamentul dispare și el, adică nu se va mai întâmpla. Un alt element este că, încet, o va cere și nu vrei să ajungi acolo, așa-i? Îi ceri copilului tău să facă curat în cameră sau să te ajute să speli vasele și te va întreba: „Cât îmi dai?” Devine neplăcută relația cu copilul în aceste condiții. Deja știi că oamenii care reușesc în viața lor sunt aceia care sunt mai degrabă motivați optim, adică intern. Dacă tu folosești acest mecanism, creezi motivație externă în copilul tău, adică, pe termen lung, cred eu că îl condamni la mediocritate. Nu cred că vrei asta. Hai să ne mutăm mai departe, la același tip de construcție: „dacă”, „atunci”, dar, de această dată, consecința este una negativă, amenințarea. Probabil că aș fi fost bogată deja dacă aș fi primit bani, măcar un leu, de fiecare dată când am auzit în parc, loc de joacă, grădiniță, oriunde, părinți care spuneau copiilor lor: „Dacă nu vii cu mine, te las aici” sau „Eu acum plec. Dacă tu vrei să vii, bine, dacă nu, nu.” Este același lucru. Asta este o amenințare, pentru că, într-adevăr, părintele nu are nici un fel de intenție să-și lase copilul în parc, doar că ceea ce eu transmit de fapt copilului meu, spunând lucrurile acestea, este următorul mesaj: dacă nu te comporți așa cum îmi place mie, ești oricând de părăsit.Treaba asta rămâne, este o convingere care se așază. Evident, este inconștientă, dar o purtăm în bagajul nostru întreaga viață. Ce înseamnă această convingere? Dacă părinții mei nu m-au iubit necondiționat, adică așa cum sunt, nimeni nu mă va iubi necondiționat. Și intrăm în relații de cuplu mai târziu cu această convingere, că noi nu suntem de iubit așa cum suntem. Cum adică „așa”? Exact, așa cum suntem. Nici mai, nici schimbați, nici modificați, nici o altă variantă a noastră, ci exact așa cum suntem. Și asta are foarte mare legătură cu faptul că și noi, la rândul nostru, am auzit acest tip de mesaje, în copilărie, de la părinții noștri. Un alt efect negativ pe care această sintagmă, „dacă nu vii cu mine, te las aici”, îl poate avea este că, încet, încet, copilul își pierde încrederea în tine, pentru că învață să-și dea seama „Hei, părintele meu nu are cum să plece fără mine”. Deci, el nu mai are încredere în tine, iar tu îți pierzi credibilitatea în fața lui. Relația de încredere este una extrem de importantă. Faptul că tu spui că se va întâmpla ceva e bine să se și întâmple. Deci, lasă amenințările deoparte! Pe lângă „dacă nu vii cu mine, te las aici”, mai sunt și altele, de tot soiul: „dacă nu te potolești, ți-o iei”, „dacă nu închizi televizorul, îți iau televizorul din cameră”, „îți-arunc tableta pe fereastră”. „Nu te mai iubesc” poate fi o altă amenințare. Orice fel de amenințare are același efect: își pierde încrederea în tine. Ce se întâmplă, în timp? Adolescentul aude aceste lucruri și-ți întoarce umărul: „Mă lași?” Cam asta este reacția foarte multor adolescenți, pentru că își dau seama că această amenințare nu se va duce la îndeplinire. Și, dacă se duce la îndeplinire, ea este pur și simplu o pedeapsă, adică exact ceea ce nu ai vrea să se întâmple în relație cu copilul tău. De ce? Pentru că și efectul negativ trebuie să crească, în timp. Dacă pedeapsa funcționează la un an prin a-ți trage copilul de ureche, mai târziu îi tai desenele animate sau îi iei tableta sau îi interzici să iasă din casă o zi, pe măsură ce trece timpul, această consecință trebuie să fie din ce în ce mai drastică, pentru ca al tău copil să mai reacționeze la ea. Nu vrei asta, adică ce mai inventezi? O roată de tortură? Râdem, glumim, dar, într-adevăr, foarte mulți părinți rămân fără mecanisme prin care pot obține cooperarea copiilor lor și pierd controlul. Hai să mai adăugăm o tehnică de evitat pentru a obține cooperarea copilului tău și aceasta este negocierea prost înțeleasă. Ce înseamnă asta? Îți rogi copilul să închidă televizorul. Ești în bucătărie, copilul se uită la televizor: „Hei, te rog frumos să închizi televizorul!” și el spune: „Mami, te rog frumos, încă zece minute, nu mi s-a terminat serialul” și tu spui: „Bine, hai, încă cinci minute. N-o să se termine, dar mai ai cincă minute.” Asta este o negociere. Eu am dat-o pe repede înainte, pentru că, de cele mai multe ori, replicile dintr-o parte în cealaltă durează mai mult decât negocierea merelor la piață. Foarte mulți părinți sunt și mândri: „Copilul meu știe să negocieze și uite, ce a învățat, obține cât mai mult.” Am facilitat sute de cursuri de negociere și știu că această tehnică de negociere este, de departe, cea mai puțin fericită. E simplă, de aceea o folosește toată lumea, dar nu este deloc cea mai bună variantă de negociere. De ce? Nici tu nu obții ce ți-ai dorit, în exemplul pe care ți l-am dat, să închidă televizorul acum, nici copilul nu obține ce și-a dorit inițial, adică încă 15 minute de desene animate. Ați dat-o la mijloc. Asta înseamnă că amândoi ați pierdut. Este un compromis. Dacă vrei să-ți înveți copilul variante de negociere, vei afla pe parcursul acestui modul cum s-o faci într-un mod mai inteligent. Dar, până atunci, negocierea nu este deloc bună, pentru că ce face ea? Creează un precedent. De fiecare dată când tu ai stabilit o limită, copilul tău vine și o împinge și, la un moment dat, devine extrem de obositor. Un alt fel de a răspunde, al părinților, la cerințele copiilor. De exemplu, copilul își dorește o jucărie și ești cu el în magazin, iar tu răspunzi: „Nu am bani” sau îi răspunzi: „Ți-o cumpăr când o să iau salariul”. S-ar putea ca ceea ce spui tu să fie adevărat și, în cazul acesta, răspunsul tău nu ar intra în lista de „așa nu.” Doar că cei mai mulți părinți răspund în acest fel cu intenția de a-și păcăli copilul, adică: „Lasă c-o să uite el că i-am spus că i-o iau săptămâna viitoare, c-o pune pe lista de Moș Crăciun sau că i-o iau când am salariul.” „Lasă că uită el că i-am promis înghețată săptămâna viitoare”. „Lasă că uită el că i-am promis că mergem la bazin, la înot sau că desenăm împreună.” Practic, se amână momentul satisfacerii dorinței unui copil, dar cu această intenție: „lasă-l, că uită”. Sau folosesc un argument care nu este adevărat în acel moment. Dacă eu îi spun copilului meu „nu am bani”, dar adevărul este că am și scot asta ca argument, ce se întâmplă pe termen lung? Copilul meu se va prinde și-ți va răspunde chiar, ceea ce ție poate ți se va părea obraznic, „dar pentru bere ai bani?”, „dar pentru mâncare ai bani?” Răspunsul este „da, într-adevăr, bani am.” Deci, dacă banii sunt o problemă, spune-i: „nu am bani pentru jucării, nu că nu am bani, în general”, dacă, într-adevăr, acesta este motivul real. Cât despre promisiune, dacă-i promiți copilului tău ceva pentru săptămâna viitoare, asigură-te că și primește săptămâna viitoare. Pe parcursul acestui modul, vei înțelege mai mult despre importanța de-ați ține promisiunea, dar, până atunci, nu păcăli copilul, pentru că se întâmplă același lucru: își pierde încrederea în tine. Predictibilitatea ta este distrusă."
  },
  {
    "id": 108,
    "title": "Ce să NU faci – Partea a II-a",
    "text": "Cu cât copilul este mai mic cu atât se folosește mai mult forța, pentru obținerea cooperării. Copilul refuză să se îmbrace, este ținut și îmbrăcat cu forța, refuză să-ți înapoieze un obiect, telefonul tău de exemplu, pe care nu l-ai vrea în mâna lui, i se smulge din mână. Nu vrea să plece de lângă priză, este luat pe sus și mutat în altă parte; nu vrea să plece din parc, este luat în brațe și se pleacă cu el, copilul izbind din picioare și urlând ca toate cele. De ce nu ar fi bine să folosești forța? Pentru că dacă asta îl înveți pe copilul tău, că folosești forța pentru a-i obține cooperarea, în timp nu va mai funcționa. Nu poți să-ți iei în brațe copilul de cinci ani și nu poți să smulgi obiectele unui copil de zece. Dacă acesta este mecanismul pe care tu-l folosești, în timp nu te va mai ajuta și rămâi fără resurse. Un alt lucru pe care-l transmiți copilului tău și n-ai vrea asta, este că cel puternic poate folosi forța asupra celui mai slab sau mai mic. Va face, probabil, același lucru. De fiecare dată când se va simți mai mare sau mai puternic decât ceilalți copii din preajmă, va avea tendința de a folosi forța, pentru că a învățat că e în regulă. Forța este întotdeauna ultima soluție. Există niște condiții pe care trebuie să le îndeplinești pentru a folosi forța, în așa fel încât într-adevăr să poți obține cooperarea, dacă altceva nu poți face. Vei afla mai târziu cum poți folosi forța ca ultimă soluție. Ai idee care sunt cuvintele pe care un copil mic le aude cel mai des? Nu e voie, nu e frumos, nu se cade, nu e politicos și cu derivatele lor. Nu. Atâta vreme cât eu îi spun copilului meu „nu e voie”, el se va îndârji și mai tare să facă lucruri pe care dorește să și le facă. De ce? Pentru că îi încalcă foarte mult nevoia de autonomie. El își dorește să facă lucrul respectiv și i se spune „nu e voie”, fără nici un fel de alte explicație și la modul real. Ce înseamnă „nu e voie”? Nu înseamnă absolut nimic. Atâta vreme cât îți dorești ca al tău copil să nu facă un anumit lucru ar fi mai bine să-i explici și de ce. Evită-l pe „nu e voie”, „nu e frumos”, „nu se cade.” Pe de altă parte dacă tu îl folosești mult pe „nu” și copilul va avea tendința de-al folosi mult pe „nu” și asta indiferent de vârsta lui. Dacă tu-l eviți pe „nu” ai toate șansele de exemplu să nu ai de-a face cu așa zisa vârsta lui „nu” care se petrece pe la doi ani. Mulți părinți trec peste ea fără să-și dea seama c-a fost acolo. Ți s-a întâmplat fără doar și poate să cedezi, câteodată, așa-i? Aceasta este a șaptea tehnică de obținerea cooperării sau nici măcar nu este o tehnică, dar câteodată te lasă nervii și nu mai știi ce să faci și zici: „Bine, hai.” Exemplul clasic este al copilului care se tăvălește în magazin, pentru că-și dorește o jucărie, pe care tu nu poți sau nu dorești să i-o cumperi. Se tăvălește pe jos și începe să plângă și trec oameni pe lângă tine și se uită la tine și sunt o serie de alții care spun: „Cumpărați-i doamnă jucăria, care-i problema? V-o cumpăr eu” și tu nu mai ai timp și ești la sfârșitul zilei și ești obosită după serviciu și vrei să pleci odată din magazin și cedezi: „Bine, hai de data asta” sau „Facem o excepție, bine, hai.” De îndată ce ai cedat se întâmplă un mecanism extrem de interesant. Adu-ți aminte! Copiii învață în termen de cauză - efect. Ce va învăța el pentru că e un comportament învățat: „A! dacă mă tăvălesc pe jos și țip suficient de tare primesc ceea ce-mi doresc.” Tu ai creat un buton, în acest moment pe care copilul tău va apăsa de fiecare dată când își dorește ceva. Cu cât cedezi mai greu, dar totuși cedezi, cu atât acest buton este mai mare, pentru că nu? copilul se va înarma cu nervi și răbdare „Trebuie să plâng suficient de tare, să insist suficient de mult pentru că până la urmă e posibil ca cineva să cedeze.” O face el în „sic!” sau cu rele intenții? Nicidecum, pur și simplu a învățat, cauză - mă tăvălesc pe jos, efect - primesc ceea ce îmi doresc. Copiii obțin asta prin diverse metode. Unii o fac tăvălindu-se pe jos sau fiind cât se poate de energici în negativismul lor și încep să spună: „Ești o rea, nu te mai iubesc, ești cea mai rea mamă din lume!” Alții o fac prin metode ceva mai deștepte: „Da, te rog! mamiii! promit...” Eu îi spun datul din gene, adică e un mod drăguț, dar devine la un moment dat la fel de obositor și într-un caz și în celălalt ar fi bine să nu creezi acest buton. Dacă ai apucat să spui nu, cerinței copilului tău și vei afla prin ce modalități poți face asta, în așa fel încât să-l eviți pe „nu”, atunci așa ar trebui să rămână. Alte lucruri de evitat, număratul până la 3: „Te rog, să ieșim pe ușă, număr până la 3, unu, doi, doi și jumătate, doi și trei sferturi...” ai înțeles ideea. De ce să nu numeri până la 3? Pentru că nu vei obține comportamentul pe care ți-l dorești dacă nu ai ajuns la 3. Practic, ceea ce faci tu este să lungești timpul până la comportamentul pe care ți-l dorești și intri într-o joacă în care tooot te-apuci să numeri. Din fericire perioada acestui numărat durează destul de puțin, dar tot nu vrei asta. Ceea ce-ți dorești tu, adu-ți aminte că de acolo am plecat de fapt, este să ai un copil care să facă ceea ce tu dorești, de prima dată când îi spui treaba asta. Așa că, nu număra până la trei și mai e un lucru pe care ai vrea să-l eviți, ridicarea de ton. Iarăși un exemplu clasic: ești în bucătărie, gătești copilul tău este în sufragerie și se joacă la nu știu ce gadget. Tu-i spui din bucătărie: „Hei, Matei, te rog să închizi laptopul sau PSP-ul sau gadgetul!” Copilul apasă butonul „ignor”, știi copiii au un astfel de buton „ignor”, adică nu te aude. De foarte multe ori e posibil chiar să nu te audă, dar oricum nu reacționează. Ce faci tu mai departe? Ridici tonul: „Heiii, închide gadgetul!” Nimic...și tu te enervezi, pentru că realizezi că nu se întâmplă nimic, copilul tău se face că nu te aude, cel puțin tu așa gândești și te enervezi din ce în ce mai tare: „Dacă nu închizi televizorul ăla, vin acum și ți-l închid eu!” În acel moment se întâmplă minunea „pac!” De ce? Pentru că al tău copil a învățat prin același mecanism cauză - efect, că până când mama nu ajunge la acel ton nu are sens să mă mișc. Tu l-ai învățat această escaladare a tonului, deci, nu ajunge în acel punct. Ce e important să știi? Spui odată, te asiguri că ai contact vizual cu copilul tău și la asta mă voi întoarce pe parcursul acestui modul, contact vizual, spui odată, contact vizual și dacă nu se întâmplă ceea ce tu îți dorești te muți în consecințe. Aceste consecințe sunt disciplină, nu pedeapsă, iar despre asta vei învăța în modulul 8. De ce atunci? Până atunci ceea ce tu ai de făcut este să folosești toate instrumentele pe care le ai la îndemână, pentru obținerea cooperării. Dacă asta nu funcționează abia atunci te muți mai departe. Cei mai mulți părinți au tendința de a folosi direct tehnicile din disciplină și de aceea nu funcționează. Acesta-i motivul pentru care aceste bucățele de puzzle au un sens, în felul în care ele sunt așezate. Ce să faci acum cu toate aceste informații pe care le-ai aflat? Extrem de valoroase pentru că ai șansa de a evita capcana celor mai importante greșeli pe care peste 90% dintre părinți le fac. Am să te rog să-ți faci o listă cu toate acele lucruri din ce-am discutat deja pe care tu le-ai făcut sau le faci și gândește-te cum să te oprești în a le face sau care sunt întrebările suplimentare pe care le ai, despre de ce să nu le folosești. Adu-ți aminte de acele momente în care ai mituit, ai amenințat, ai ridicat tonul sau chiar ai pedepsit. Vei vedea care sunt alte lucruri pe care le poți face diferit. Mai mult, ce te rog să faci chiar la începutul acestui modul, este să-ți alegi cinci comportamente, de tip „refuz” pe care copilul tău le-a avut sau le are în acest moment, acelea cu care te confrunți, poate zilnic. Cum ai reacționat la ele, ce din lista anterioară de „așa nu” ai folosit și pe măsură ce vei afla tehnici noi în acest modul întoarce-te la aceste refuzuri și vezi fiecare tehnică cum se poate mula pe cerința pe care ai avut-o tu la momentul respectiv, față de copilul tău. Mai exact, cum poate fiecare tehnică nouă să rezolve diferit refuzul pe care copilul tău îl are sau invers ce poți folosi din aceste tehnici în situațiile în care copilul este cel care îți cere ceva ce tu nu poți sau nu dorești să oferi. Ne vedem în lecția următoare."
  },
  {
    "id": 109,
    "title": "Cele trei Nevoi Psihologice de Bază în contextul Cooperării",
    "text": "Înainte să mergem mai departe aș vrea să-ți aduci aminte de acele nevoi pe care ai vrea să le satisfaci la copilul tău. Dacă ai impresia că sunt unele informații pe care le repet impresia ta este corectă și nu se întâmplă asta pentru că nu-mi aduc aminte ce-am spus ci fac asta din două motive. Odată pentru că am convingerea că de fiecare dată când auzi o informație ea se așează mai bine, o înțelegi mai bine și-ți este mai ușor s-o pui în practică și pe de altă parte pentru că toate aceste tehnici funcționează împreună. Este ca un joc de puzzle. O tehnică te poate ajuta atât să crești motivația copilului, cât și să-i crești responsabilitatea și nu în ultimul rând să te ajute să obții cooperarea lui. De aceea îți propun să ne aducem aminte despre nevoile psihologice de bază. Fără doar și poate tehnicile care te ajută să obții cooperarea copilului tău vin în primul rând întru satisfacerea nevoii de control a copilului tău, de autonomie. Ce înseamnă asta? Înseamnă vreau să iau decizii, vreau să fac alegeri, vreau să fiu sursa acțiunilor mele. În spatele fiecărui refuz de cooperare al copilului tău este lipsa de satisfacere a acestei nevoi. În momentul în care el refuză cooperarea o face pentru că vrea să aibă control. Este singura lui șansă de-a spune „Nu vreau, este în controlul meu să nu fac ceea ce tu-mi ceri, este în controlul meu să mă comport așa cum mă comport.” De aceea acest modul se axează în principal pe satisfacerea nevoii de control și de autonomie, dar nu doar atât. Pentru obținerea cooperării copilului ai nevoie să satisfaci și celelalte două nevoi: nevoia de competență, adică pot sunt capabil, sunt în stare și în măsura în care copilul se simte capabil își dorește să facă mai mult din ceea ce tu-i ceri. Foarte importantă este și satisfacerea nevoii de conectare, de relaționare, adică sunt iubit, sunt acceptat așa cum sunt, contez, sunt văzut, sunt important, părerea mea contează. De aceea toate tehnicile te vor ajuta în primul rând pentru a satisface nevoia de control, autonomie a copilului tău, dar și pentru a satisface celelalte două nevoi: nevoia de competență și nevoia de relaționare - conectare. O să-ți spun de fiecare dată ce nevoie satisface o tehnică sau alta. Aș vrea să ne mai aducem împreună aminte de un aspect important și anume de triunghiul performanței sau triunghiul oricărui comportament. Avem de-a face așa: cu cunoștințe - „știu”, cu abilități -„pot” și cu motivație, adică „vreau.” Noi o să ne axăm în primul rând pe acest „vreau”, adică cum faci în așa fel încât copilul tău să-și dorească să facă lucrurile pe care tu le-ai vrea demonstrate de el. Evident acest „vreau” este de două feluri: vreau pentru că trebuie și asta înseamnă motivație suboptimă și presiune și amenințare și mită și le-am discutat deja de ce să le eviți sau „vreau” pentru că vreau eu, adică pentru că m-ai convins, pentru că mi-am asumat comportamentul, pentru că nevoile mele sunt satisfăcute. Aceasta este marea diferență între cooperare, vreau că vreau eu și obediență, vreau pentru că trebuie. De aceea notează-ți aceste două obiective înainte să mergem mai departe. 1. Să obții cooperarea copilului tău, adică pe triunghiul performanței să te axezi pe „vreau” pentru că vreau eu. 2. Să-ți propui să satisfaci prin aceste tehnici toate cele trei nevoi psihologice de bază ale copilului tău. Am vorbit destul de mult despre această nevoie de control, de autonomie, mai ales a copilului tău, dar o ai și tu. În lecția următoare aș vrea să vorbim despre nevoia ta de control și la ce să te uiți mai exact în momentul în care ești într-o luptă de putere. Practic, ce se întâmplă cu nevoia ta de control, de autonomie și care sunt frustrările pe care această nevoie le poate crea."
  },
  {
    "id": 110,
    "title": "Cele patru motive care ne fac nefericiți",
    "text": "Îți vine să crezi sau nu există pe planeta noastră un centru, un institut, care se ocupă de studiul fericirii. Acest institut a fost fondat de William Glasser care este psiholog și profesor și cercetător de foarte mulți ani. El a scris o carte pe această temă, carte obținută în urma cercetărilor pe care le-a întreprins în institutul lui. Această carte se numește „Cum să alegem fericirea.” A fost publicată și în România, dacă ai curiozitatea să o achiziționezi și să o citești. E o carte valoroasă, ce aș vrea să-ți extrag din ea sunt cele patru motive care ne fac nefericiți. Te-ai prins! Acest institut a ajuns la această concluzie și anume că ceea ce ne face pe noi nefericiți este nevoia exacerbată de control. Pur și simplu vrem ca lucrurile să se întâmple așa cum vrem noi și nu altfel. Hai să-ți expun aceste patru motive, începem cu primul: ți s-a întâmplat vreodată să îți dorești ca cineva să-și schimbe comportamentul și acea persoană să nu vrea acest lucru. Tu să insiști, să expui argumente, să te rogi de acea persoană, mai apoi poate să ameninți, să folosești un șantaj emoțional și acea persoană să nu-și schimbe comportamentul și asta te-a frustrat? Ei bine, acesta este primul motiv. Da, vrei ca cineva să-și schimbe comportamentul, acea persoană nu-și dorește și pe tine asta te frustrează. E nevoia ta de control până la urmă, așa-i? pentru că vrei să schimbi un comportament și nu poți. Adevărul e că nu putem schimba comportamentele celorlalți. Aș vrea să-ți expun cele patru motive, după care discutăm ceva mai multe despre asta. Al doilea motiv este „în oglindă”, adică altcineva a vrut ca tu să-ți schimbi comportamentul și a încercat aceleași metode. Întâi te-a făcut atent despre asta, apoi te-a rugat să schimbi comportamentul, apoi a venit cu argumente, cu amenințări poate, cu ridicări de ton și cu șantaj emoțional. Tu nu ai dorit să schimbi comportamentul și te-a frustrat foarte mult faptul că cineva a insistat în această direcție. Al treilea motiv: doi oameni în aceeași relație își propun să facă lucruri pe care de fapt nici unul dintre ei nu vrea să le facă. Asta-i frustrează foarte mult. Uite de exemplu, este o situație destul de clasică, un cuplu de bărbat - femeie, căsătoriți. Nici unul dintre ei nu-l mai iubește pe celălalt. Nici unul nu-și dorește să fie de fapt în relația de căsătorie, dar sunt acolo pentru că: au o casă împreună, au copii împreună, există presiune socială și exemplele pot continua. Nici unul nu vrea asta, și-i frustrează, ar vrea să iasă, dar nu pot. Al patrulea motiv este presiunea pe care ți-o pui tu, pe tine. Adică nu vrei să faci anumite lucruri, dar le faci sau îți propui să le faci și asta te frustrează foarte mult. Sunt acele clasice obiective pe care ni le punem la sfârșitul anului: de luni, 1 ianuarie mă las de fumat sau de lunea viitoare mă duc la sală. Tu nu vrei de fapt să faci toate aceste lucruri, dar punând presiune pe tine asta te frustrează. Am discutat la motivație despre motivația autoimpusă și consecințele ei în ceea ce înseamnă motivație suboptimă. Acestea sunt cele patru motive care conform Institutului William Glasser din SUA ne fac nefericiți. Pur și simplu nu putem accepta situațiile așa cum sunt ele sau simțim că nu avem control asupra situațiilor. Ce propune William Glasser, și eu sunt de acord cu el, când ajungem într-o astfel de stare conflictuală, cu noi înșine sau cu ceilalți. Există două căi: fie-ți propui într-adevăr să schimbi comportamentul acelei persoane și folosești toate tehnicile pe care le-am discutat (rogi, argumentezi, dar până la urmă te oprești, și o să spun și de ce), fie accepți această situație. Și în primul caz s-ar putea să ajungi tot la a accepta această situație, pentru că până la urmă folosind toate argumentele de care erai capabil, celălalt nu-și schimbă comportamentul. Știi ceva? Are toată libertatea de-a o face. Tu îmi spui mie să-mi schimb comportamentul și eu mă gândesc la asta și-ți spun: „Hm, îți înțeleg punctul de vedere, dar știi eu nu vreau sau nu pot să-mi schimb comportamentul. Înțeleg că pe tine te deranjează, dar eu nu pot sau nu vreau să-l schimb. Poți să trăiești cu asta?” În momentul în care eu aleg să nu schimb comportamentul mingea este la tine. Să accepți sau nu această relație, adică eu nu mi-am schimbat comportamentul, tu poți să trăiești cu asta sau să ieși din relație. E clar că eu nu voi schimba comportamentul și uite, îți pot da un exemplu: părinții mei se ceartă după 40 de ani și ceva de căsnicie pe absolut aceleași subiecte, pe care le aud dintotdeauna. Faptul că tata adună tot felul de obiecte mici, prin toate sertarele pe care le găsește prin casă, faptul că mama își lasă păr în scurgerea de la baie, după ce se spală pe cap. Se ciondănesc, sunt doar două exemple, de când mă știu și eu îi întreb: „Serios? Tu chiar crezi că după 40 și ceva de ani se va întâmpla minunea și tata nu va mai colecționa toate mici nimicurile pe care le găsește și le vâră prin toate sertarele și „pac!” mama își va strânge părul din scurgerea de la baie? Nu ne putem aștepta ca oamenii să-și schimbe comportamentul, așa că putem pur și simplu accepta: aceasta este situația, trăiesc cu ea. Vei afla mai multe despre cum să-ți controlezi propriile emoții, când ești în fața unei astfel de situații la modulul pe care-l vom dedica gestionării emoțiilor. Atât ale tale cât și ale copilului tău. Dar până atunci acceptă faptul că sunt lucruri pe care nu le vei putea modifica și concentrează-te pe lucrurile pe care le poți modifica, asupra cărora ai control. În momentul în care altcineva își dorește ca tu să-ți schimbi comportamentul și tu nu dorești sau nu poți să faci asta, spune-i acelei persoane exact asta: „Ți-am înțeles punctul de vedere, dar eu aleg să nu-mi schimb comportamentul.” Care este concluzia a tot ceea ce ți-am prezentat până acum? Încerci să schimbi comportamentul altcuiva și încerci prin toate mecanismele pe care le-am discutat, dacă reușești, bravo ție! Dacă nu reușești învață să accepți că sunt situații pe care nu le poți controla, comportamente ale altora pe care nu le poți modifica. Ce se întâmplă de fapt este că dacă poți ieși dintr-o relație cu un bărbat sau cu o femeie, poți părăsi un job, te poți muta într-o altă casă, dacă vecinii te deranjează, te poți muta la țară, dacă zgomotul orașului îți este prea mult, din relația cu copilul tău nu poți ieși. Asta vine împotriva nevoii noastre de control și de autonomie, dar și acesta este un lucru cu care va trebui să înveți să trăiești. Nu poți ieși din relație cu copilul tău așa că sunt doar două lucruri pe care la poți face: să încerci să-i modifici comportamentul, prin toate tehnicile pe care le vom discuta și dacă nu reușești să se întâmple asta să-l accepți așa cum este. Greu? Da. Ce-aș vrea să faci la sfârșitul acestui lecție. Gândește-te la acele comportamente ale copilului tău, partenerului de viață sau oamenilor dragi din jur, care te deranjează. Gândește-te la ce-ai făcut până acum pentru a obține schimbarea comportamentului de la cealaltă persoană sau poate ei au folosit toate aceste mecanisme pentru a te convinge pe tine să schimbi comportamentul. Care sunt acele comportamente cu care poți trăi și care sunt acele comportamente cu care crezi acum că nu poți trăi? Te va ajuta această listă mai târziu și pe parcursul acestui modul și atunci când vom discuta despre gestionarea eficientă a emoțiilor."
  },
  {
    "id": 111,
    "title": "Cum stabilești reguli și limite",
    "text": "Ai idee care este primul lucru de care ai nevoie, în momentul în care-ți dorești cooperarea copilului tău? Ai aflat ce să nu faci și asta este valoros. Un lucru important de la care pleci și care reprezintă o fundație, fără de care, repet, nu poți aștepta cooperarea copilului tău, este să stabilești reguli și limite. Îți propun să ne aducem aminte împreună despre stilurile parentale și despre simbolurile care reprezintă fiecare stil parental. Îți aduci aminte, fără doar și poate, că stilul parental autocrat este format doar din reguli, doar din limite și doar din valori pe care părintele le transmite copilului. Pe de altă parte părintele permisiv nu stabilește nici un fel de reguli, nu are nici un fel de limite și de aceea avem de-a face cu un mare zig-zag. Am agreat împreună atunci că acest stil parental permisiv este fără îndoială mai periculos decât stilul parental autocrat, unde măcar un copil află niște comportamente corecte și niște limite în cadrul cărora să se poată comporta. Nici una dintre aceste extreme nu este cea eficientă. Ceea ce ne dorim de fapt este să fim părinți echilibrați, adică să stabilim reguli și limite în cadrul cărora copilul să poată face alegeri, lua decizii, să simtă că este sursa acțiunilor sale, altfel nu avem nici o șansă să-i satisfacem cele trei nevoi psihologice de bază. Copiii au nevoie de limite, acesta este și motivul pentru care le împing. Aud foarte des părinți spunându-mi: „Copilul meu mănâncă prea multă ciocolată”, „Copilul meu se uită prea mult la televizor”, „Copilul meu este toată ziua pe tabletă”. Eu întreb de fiecare dată: „La cine este telecomanda? Nu-ți fie teamă să fii ferm.” Fermitatea și căldura este combinația la care ne dorim să ajungem. Fermitate cu căldură, dar ai nevoie de fermitate, tu ai telecomanda. Nu te poți aștepta ca al tău copil să spună: „Mami, m-am uitat prea mult la televizor. Te rog să închizi televizorul pentru că îmi face rău.” Sau adolescentul tău să vină să-ți predea tableta: „Tati, cred că a fost suficient cu tableta pe ziua de astăzi.” Într-adevăr e complicat să ne gândim la asta, așa că limita este la tine. Hai să ne gândim mai exact ce înseamnă aceste limite și cum le stabilești, care sunt regulile de la care pleci. Important în primul rând este să știi tu ce-ți dorești să obții. Care este primul pas? Fă-ți o listă cu acele discuții în contradictoriu, pe care le ai cu al tău copil, zilnic. Care sunt zonele voastre de război? Am să-ți dau câteva exemple: copilul tău refuză de fiecare dată să se spele pe cap? Se întâmplă asta la foarte mulți copii mici. Refuză să-și facă lecțiile? Se uită prea mult la televizor? Mănâncă prea multe dulciuri? Îți cere de fiecare dată jucării, când mergi cu el într-un magazin? Toate acele situații care creează în tine conflicte și-n copilul tău de asemenea și te fac mereu să inventezi răspunsuri, mereu să cauți o soluție de ieșire, câteodată să spui „da”, câteodată să spui „nu”, necesită o regulă. Să-ți dau un exemplu: dacă al tău copil refuză să se spele pe cap, gândește-te care ar fi limita ta, mai exact, care este cea mai lungă perioadă de timp în care tu ca părinte accepți ca el să nu se spele pe cap. Spunem că această limită ar fi o dată pe săptămână. Deci, e musai ca al tău copil să se spele pe cap o dată pe săptămână. Mai gândește-te așa: când ar fi cel mai logic sau simplu pentru mine să îi fac baie copilului? Probabil că sâmbăta sau duminica, pentru că ai mai mult timp și n-ai avut o zi stresantă la serviciu. Stabilește limita așa: o dată pe săptămână, sâmbăta, al meu copil se va spăla pe cap. Ai certuri legate de dulciuri, de fiecare dată când ieși cu al tău copil, îți cere ciocolată sau înghețată? Gândește-te care este limita ta? Câtă ciocolată poți accepta? Ce fel de ciocolată? Când în momentul zilei?O limită ar putea să sune așa: copilul meu mănâncă ciocolată o dată pe săptămână, joia și numai după masă și numai aceste trei mărci de ciocolată. Sau copilul meu mănâncă ciocolată, în fiecare zi câte o tablețică, după masa de prânz, adică după mâncarea sănătoasă. Sau copilul meu mănâncă biscuiți în fiecare zi sau plăcintă o dată pe săptămână sau înghețată când dorești tu. Important este să-ți fie clar care sunt acele momente în care va primi aceste dulciuri și cum le va primi și când și de care. Al tău copil folosește prea mult un gadget? Stabilește-ți o limită, doar tu poți face asta. Mai exact gândește-te așa: care ar fi maximum de timp în care eu pot permite copilului meu să se joace la tabletă și cu ce fel de jocuri se poate juca? O regulă aici ar putea suna așa: copilul meu poate folosi tableta în fiecare zi, maxim o oră și doar după ce și-a făcut temele și doar aceste trei jocuri. Sau poate folosi jocuri noi doar dacă îmi cere permisiunea pentru a le descărca. Există discuții despre ora de culcare? Stabilește o limită și o regulă: copilul meu se va culca în fiecare zi din săptămână, când a doua zi trebuie să meargă la grădiniță sau la școală, la ora 21,30 și vinerea sau sâmbăta se poate culca la 22,30. E la tine să stabilești această limită, dar atâta vreme cât ție îți este clară, îi va fi clară și copilului tău. Vei ști până unde și va ști și copilul până unde. Ai discuții despre ce mănâncă, când mănâncă sau ai sentimentul că al tău copil nu mănâncă mâncare sănătoasă? Stabilește o regulă: la noi în casă se va mânca mâncare sănătoasă de patru ori pe săptămână sau de șapte ori pe săptămână sau de fiecare dată. Ce înseamnă mâncare sănătoasă? Poți face o scurtă listă în așa fel încât tuturor să le fie clar ce-i aceea o mâncare sănătoasă și când anume facem excepții. Ar putea exista și excepții de la aceste reguli, dar pe acestea ți le voi prezenta ceva mai târziu. Aceste limite și reguli nu rămân bătute în cuie, e important să dai dovadă de flexibilitate, în ceea ce privește regulile. La ce mă refer mai exact? E evident că un copil mic va avea niște reguli mai strâmte. Pe măsură ce copilul crește aceste reguli trebuie să se mărească și ele, mai exact limitele e nevoie să se mărească de asemenea, în așa fel încât spațiul de manevră și sentimentul de autonomie pe care-l creezi copilului să se poată manifesta. El simte că poate face alegeri și poate lua decizii în cadrul acestor limite stabilite de tine. Ți-am spus că în funcție de vârsta copilului limitele pot fi mai mici sau se pot lărgi. Asta înseamnă de asemenea că pe măsură ce al tău copil crește îl poți implica în discutarea acestor limite. Pe unele le vei stabili tu sau împreună cu alți adulți și despre asta îți voi povesti într-un alt lecție, despre cum stabilești aceste reguli și care sunt regulile pentru stabilirea regulilor, dar în altele îl poți implica și pe copilul tău. Poți să-i afli părerea, poți să vezi ce gândește, puteți negocia anumite termene sau anumite condiții. Ai urmărit o lecție foarte important pentru că cu aceste informații tu așezi fundația, pe baza căreia vei pune toate tehnicile pentru obținerea cooperării pe care le vei afla în acest modul. De aceea ce-ți propun să faci este ca după ce se va fi terminat această lecție să-ți iei răgaz să te gândești: care sunt acele zone de război, între tine și al tău copil sau copiii tăi? Care sunt limitele tale? Ce te aștepți să se întâmple? Și când? Și cum? Și în ce condiții? Probabil că te vei întoarce la aceste reguli și limite până ce modulul se va fi terminat, dar măcar ai o schiță în acest moment pe care poți construi."
  },
  {
    "id": 112,
    "title": "Cum stabilești reguli și limite – Excepții",
    "text": "Ai și tu, la fel ca și mine, impresia că un copil este mult mai cooperant cu adultul mai autoritar. Așa și este, pentru că simte că limitele sunt clare și sunt cât se poate de bine respectate. Asta îți dorești și tu, să ai limite clare pe care să le comunici și copilul tău chiar dacă împinge în ele să știe că există. Tu vei fi ferm și cald în păstrarea acestor limite și vei afla tehnici despre cum să păstrezi fermitatea și căldura în același loc. Dar până atunci foarte mulți părinți mă întreabă: oare pot să fac excepții de la aceste reguli sau este totul cazon, dacă am zis o treabă, o facem. Sigur că da, poți face excepții, dar de foarte multe ori și excepțiile pot deveni o regulă. Să-ți dau un exemplu: ai o regulă conform căreia copilul tău se spală pe dinți în fiecare seară, înainte de-a ajunge în pat. E o regulă simplă, clară și de bun simț, așa-i? Se poate totuși ca tu și al tău copil să fi avut o seară lungă și să fi ajuns târziu acasă, și el și tu să fi-ți foarte obosiți. Copilul să spună: „Mami sunt foarte obosit, te rog, pot să nu mă spăl pe dinți în seara asta?” „Da, sigur că da, înțeleg de ce ai prefera să dormi, hai, poți să te culci cu dinții nespălați de data asta.” Atâta vreme cât îți alegi acele momente în care să faci excepții, fără să fii într-adevăr milităros cu orice preț, copilul tău va aprecia că din când în când de pe această oală este ridicat capacul. Îți mai dau un exemplu: ai putea avea în casă următoarea regulă, noi mâncăm doar dulciuri sănătoase și ai o listă legată de dulciuri sănătoase dar facem excepție de la această regulă, cu toții, în momentul în care mergem într-o vizită sau în momentul în care participăm la ziua de naștere a unui prieten. Știm, acolo se va servi tort sau alte prăjituri. Ai spune copilului tău, într-o astfel de conjunctură: „Tu nu ai voie să mănânci acest tort” este puțin deplasat, așa-i? Ceea ce-i spui copilului tău este: „Tocmai urmează să facem o excepție. Noi mâncăm în general dulciuri sănătoase, dar uite vom merge la o petrecere unde se va servi un tort. Am îndoieli dacă va fi sănătos, dar sigur că îl poți mânca.” Această regulă poate fi aplicată și în cazul colei, de exemplu. Poate că există această regulă la tine în casă. Noi nu cumpărăm cola și nu bem așa ceva, dar în momentul în care mergi la o petrecere cu al tău copil probabil că această băutură se va servi. În loc să-i spui copilului tău: „Tu nu bei așa ceva”, poți să-i spui: „Știi, când mergem la petreceri poți să guști cola, un singur pahar.” În acest fel copilul tău se va simți bine, că nu este un ciudat printre toți ceilalți care se îndestulează, cu această băutură și tu ți-ai stabilit o limită, care poate fi un pahar sau ceva similar. Ca această excepție să funcționeze trebuie să fie o dată reglementată, pe cât posibil și în al doilea rând rară, dacă nu este reglementată. Dacă faci o excepție o dată pe săptămână, aceea nu mai este regulă și copilul va începe să împingă din ce în ce mai mult. Despre cum să stabilești reguli prin reguli, în așa fel încât să fie clar pentru copil cine stabilește reguli, cum le stabilește și cum se încalcă ele, te invit în lecție următor. Dar până atunci întoarce-te la regulile pe care deja ți le-ai creionat. Pot fi stabilite pe ici pe colo anumite excepții, pentru weekend pentru vacanțe, pentru sărbători, pentru zile de naștere sau orice fel de alte situații care ar putea necesita o excepție? Gândește-te la asta și notează-ți. Nedem în lecția următoare."
  },
  {
    "id": 113,
    "title": "Urmează reguli pentru stabilirea regulilor",
    "text": "Ai învățat până acum de ce regulile și limitele sunt importante, unde anume să așezi limite și reguli și ce înseamnă excepții. Ce aș vrea să-ți povestesc în această lecție este legat de regulile pentru stabilirea regulilor. La ce mă refer mai exact? În momentul în care tu îi spui unui copil: ai de făcut asta pentru că așa spun eu, acest lucru nu va funcționa. Copilul va trebui să știe cum se stabilesc regulile în casa noastră și cine le stabilește mai exact. Dacă ele sunt încălcate, cine este vinovat pentru asta, dacă există excepții în ce condiții se vor face aceste excepții. Gândește-te așa: cum stabilești aceste reguli și cu cine, care sunt acei doi, trei, poate cinci adulți care te ajută la creșterea copilului tău. Pe care dintre aceștia ai vrea să-i implici în stabilirea regulilor și cum vei face acest lucru? Poți să te întâlnești cu ei sâmbăta, de exemplu și să discuți regulile. Copilul va vedea o echipă, doi, trei sau cinci oameni, care lucrează împreună la discutarea acestor reguli. Se discută despre timpul la calculator, despre ce mănâncă și când, despre banii de buzunar, despre ce se întâmplă atunci când aceste reguli sunt încălcate, un alt element important care ar trebui să se afle în reguli, după cum deja bine știi. Adică regula pentru stabilirea regulilor. În momentul în care copilului îi este clar cum se stabilesc aceste reguli și cum se formează excepțiile, dacă este cazul, cooperarea lui vine mult mai ușor. O să-ți dau un exemplu personal: în familia mea cei care stabilim regulile suntem doi oameni și încă unul care ne ajută din când în când. Acești trei oameni stăm de vorbă de față cu copilul, de foarte multe ori când luăm masa împreună și trecem în revistă regulile, vedem ce păstrăm, ce eliminăm, ce modificăm. Avem câteodată discuții și cu Amos, chiar dacă are cinci ani și-i cerem părerea, pe acele reguli pe care credem că putem să cerem părerea lui și-i comunicăm lui Amos cumva o decizie unanimă. Ce vede el, sunt trei oameni care vorbesc aceeași limbă. Extrem de valoros. Ce-am mai făcut, de asemenea, este că i-am încurajat pe ai mei, care sunt bunicii lui Amos și care locuiesc în cu totul altă casă, să primească parte din aceste reguli și Amos a asistat la această discuție, „uite care sunt regulile pe care am vrea să le respectați și în această casă.” I-am ajutat pe ai mei cumva să stabilească propriile reguli, în casa lor. Acesta este un lucru valoros și deja știi asta. Copilul știe că fiecare casă poate avea regulile ei, pot să fac asta la părinții mei și pot să fac ceva diferit la bunicii mei în casă. Acești adulți, părinții și bunicii mei vorbesc între ei, în momentul în care vor să facă o excepție se consultă cu ceilalți sau măcar cu unul sau doi. Excepțiile nu apar din aer, din senin. E important să faci echipă și practic regulile pentru stabilirea regulilor te ajută la exact acest lucru. Ce-ți propun să faci la sfârșitul acestui lecție, gândește-te la adulții care te ajută în creșterea copilului și dacă îți dorești să-i implici în stabilirea regulilor. Cum faci în așa fel încât copilul să vadă că voi vorbiți, să înțeleagă că totul se lasă cu o listă sau că vă luați notițe și că în momentul când faceți excepții puneți mâna pe telefon și întrebați. Uite un exemplu: știi, să zicem, că copilul tău primește înghețată numai joia, dacă joia este zi de înghețată și tu ai vrea să-i cumperi copilului tău înghețată marțea, pentru că așa îți dorești tu acum, pune mâna pe telefon și sună-ți partenerul de viață: „Avem o regulă cu privire la înghețată, care știu că se întâmplă numai joia, dar iată își dorește foarte mult o înghețată marți, tu ce părere ai?” Ceea ce ar fi important de evitat este să nu spui la telefon partenerului tău de viață: „Știi, eu sunt de acord să-i cumpărăm această înghețată, de la tine cum se vede?” Pentru că dacă celălalt crede că-i o idee proastă si spune: „Știi ceva, cred că ar fi mai bine să păstrăm înghețata doar joia” tu vei apărea în fața copilului tău a fi „the good guy”, iar partenerul de viață „the bad guy”. Nu vrei asta, repet, ceea ce-ți dorești să transmiți copilului este echipă, vorbim aceeași limbă."
  },
  {
    "id": 114,
    "title": "Folosește grafice vizuale",
    "text": "Bun! Și regulile au fost stabilite. Ai stat de vorbă cu partenerul de viață, cu bunicii, cu bona eventual sau alți adulți care contribuie la creșterea și educarea copilului. Ai stat de vorbă poate și cu al tău copil, dacă este suficient de mare cât să-i ceri părerea, cu privire la anumite aspecte și le-ai scris, sunt stabilite. Îți este destul de clar care sunt și excepțiile și eventual când le vei face. Ce faci atunci când vrei să faci o excepție, care nu este scrisă în această listă? Pe cine suni și cum faci treaba asta? Ce m-a ajutat pe mine și ce i-a ajutat pe foarte mulți părinți, după ce regulile au fost stabilite, a fost să le facă vizuale, clare pentru copil. Mai exact ce-ai putea face este să întocmești niște chart-uri. Uite cum ar arăta un grafic și îl vezi acum pe ecran. Practic ai o săptămână, de luni până duminică. Dacă tu ai stabilit, de exemplu, ziua de înghețată joia, joi vei desena o înghețată dacă al tău copil va folosi tableta sau se va uita la televizor, în fiecare zi de luni până duminică, timp de o oră, ceea ce așezi tu în fiecare zi pe acest grafic este simbolul tabletei sau televizorului sau tuturor gadget-urilor laolaltă și spui acolo o oră și când - după masă. E valabil și pentru dulciuri, e valabil și pentru banii de buzunar de exemplu, poți să-i dai o anumită sumă de bani săptămânal și să apară vinerea. Refuză să se spele pe cap, poți stabili ziua pentru spălatul pe cap sâmbăta și sâmbăta așezi un desen pe acest grafic cu al tău copil care se spală pe cap. Dacă este o poză a copilului tău cu atât mai bine. De ce vă ajută acest grafic? Pe tine și pe întreaga familie. Pentru că e foarte clar ce se întâmplă în fiecare zi și asta-i va deveni foarte clar și copilului, pentru că regulile îi sunt comunicate și el știe, înghețată voi primi joia. Probabil că va mai împinge și asta durează vreo săptămână sau două, e bine să știi. Cu cât e copilul mai mic cu atât acceptă limita mai repede. Cu cât copilul crește cu atât o va împinge mai mult, dar de regulă trei săptămâni, o lună sunt suficiente pentru ca regula să devină regulă, cum legile devin legi. Poate că nu ne plac, multe dintre ele, dar le respectăm. Dacă ție ți-e clar că joia este ziua de înghețată, poți să fii sigură pe tine când te duci în magazin și copilul îți cere înghețată pentru că știi care este ziua de care să te agăți. Copilul de asemenea știe când o primește și încet, încet începe să dea drumul cerințelor lui. Știe când se va întâmpla și în ce condiții și în acest fel cooperarea este mult mai ușor de obținut. Cu cât începi acest grafic mai devreme cu atât îți va mai simplu să respecți aceste reguli mai târziu. Așa că nu contează dacă al tău copil are șase luni acum, să spunem, poți întocmi un astfel de grafic, iar dacă e vizual, cu poze, cu desene haioase, copilul le înțelege și îi va fi drag să respecte aceste reguli. Chiar dacă al tău copil este mare un grafic ajută și mai mult. Poți chiar să-ți implici copilul în a desena fiecare pictogramă, din fiecare zi a acestei săptămâni. În lecția următoare îți voi povesti despre rutine și de ce sunt ele importante dacă îți dorești cooperarea copilului tău."
  },
  {
    "id": 115,
    "title": "Stabilește și urmează rutine",
    "text": "Cred că perioada din zi cea mai stresantă pentru toți cei care au copii este dimineața. De când ne trezim și până când reușim să ieșim pe ușă totul se petrece ca la o alarmă de incendiu. Cel puțin asta îmi spun mii de părinți cu care am interacționat până acum. Cred că dacă extratereștrii ar putea detecta casele în care se găsesc copii după nivelul de stres, care se petrece dimineața, s-ar afla deasupra fiecărei case cu copii. Sunt puține acele familii care reușesc să aibă dimineți liniștite. Știi care poate fi rezolvarea unor dimineți liniștite, adică cum poți ajunge și tu să nu fii detectat de extratereștri? O metodă simplă care a funcționat în cazul unor mii de părinți și a funcționat și în cazul meu este să stabilești rutine. Atâta vreme cât tu faci pașii aceiași, în fiecare dimineață, copilul tău va învăța să-i facă în exact această ordine. La ce te ajută acest lucru? Copilul anticipează pasul următor, pentru că o mare problemă a copiilor, problemă desigur cu ghilimele, este că ei nu sunt capabili să anticipeze pasul următor. Mai exact ei trăiesc în prezent. Ți s-a întâmplat vreodată să-ți trimiți copilul să se îmbrace și să-l găsești doi metri mai încolo, oprindu-se, jucându-se cu ceva ce tocmai a găsit pe jos? Probabil că ți s-a întâmplat. Îți aduci aminte de cum funcționează creierul copilului? Ei trăiesc în prezent, neputând anticipa ce urmează să se întâmple, ei sunt prezenți acum. Dacă au găsit ceva interesant pe jos se vor opri să facă exact acel lucru, uitând cu desăvârșire că ei se îndreptau către camera lor pentru a se îmbrăca. De aceea este important să stabilești rutine. Cum poți face asta? De asemenea vizual. Ceea ce vezi acum pe ecran este un astfel de grafic, pe care una dintre familiile cu care am lucrat la făcut. Ce vezi aici? Vezi copilul care s-a trezit din somn, dimineața, pasul doi este că se duce la baie și se spală pe dinți, se spală pe mâini, pasul trei este că vine să se îmbrace și își alege hainele. Pasul patru este că se mută la micul dejun, mai apoi că se mai joacă puțin, se încalță, iese afară din casă. Este un grafic pe repede înainte, dar atâta vreme cât tu îți obișnuiești copilul ca primul lucru pe care-l face dimineața este să se ducă la baie, să se spele pe dinți, mai apoi se îmbracă, mai apoi vine să mănânce micul dejun. După care ne pregătim cu toții și ieșim din casă, în timp va face exact aceste lucruri, în exact această ordine, fără să mai insiști de fiecare dată. Dacă în acest grafic așezi fotografiile copilului tău este cu atât mai distractiv. Astfel în câteva luni de zile poți avea dimineți foarte liniștite. E mai puțin interesant, poate pentru că lipsește factorul surpriză sau îl poți insera printre acești pași importanți. Dacă vrei într-adevăr ca atunci când copilul tău ajunge la școală să ajungă la timp, fără stres, fără țipete, fără urlete, aceasta este o madalitate prin care poți ajunge acolo. Aceste rutine sunt și ele niște reguli în sine și le poți extinde pentru după amieze, pentru ritualul de culcare sau pentru ceea ce se întâmplă cu întreaga familie, spunem sâmbăta dimineața, dacă obișnuiți să faceți cam aceleași lucruri, de fiecare dată. Cu cât ai mai multe rutine cu atât copilul tău devine mai cooperant, pentru că știe ce urmează să se întâmple. Cu toate acestea există și alte familii pentru care lipsa rutinei este o rutină în sine și copiii sunt purtați dintr-un loc în altul, de la un adult la altul, de la o activitate la alta și e în regulă și așa. De ce ți-am spus lucrul acesta? Nu stabili reguli și nu stabili rutine dacă nu e în ființa ta să faci lucrul acesta, dacă nu ți se potrivește. Sunt multe familii care și-au făcut mai mult rău prin aceste reguli și rutine, pentru că nu li se potriveau. Dacă până să apară copilul în familia ta obișnuiai să mănânci la televizor cu picioarele pe masa din sufragerie, întreabă-te înainte să stabilești regula noi nu ne punem picioarele pe masă. Oare nu e modul meu de-a mă relaxa, seara? Și care-i problema dacă stăm cu toții cu picioarele pe masă? Dacă tu stabilești această regulă, va trebui să o respecți și tu, nu numai copilul tău. Deci îți vei da picioarele jos de pe masă chiar dacă ani de zile acesta a fost un ritual al tău. Care este concluzia? Stabilește doar acele reguli de care știi că te poți ține, pentru că sunt limite și stabilește doar acele rutine care te pot ajuta în loc să te împiedice. Un alt exemplu de regulă pe care ar trebui și tu să o respecți: dacă al tău copil mănâncă mâncare sănătoasă sau ți-ai dori lucrul acesta, evident că va trebui să faci și tu același lucru. Am văzut nenumărați părinți care mâncau pizza în fața copiilor lor, cărora le serveau broccoli. Nu funcționează. Deci dacă stabilești o regulă fă cumva ca și tu să devii model pentru acea regulă. Evident există reguli doar pentru copii. Ora de somn, de exemplu, de 21,30 este doar pentru copii, nu se va aștepta nimeni ca tu adultul să te culci la aceeași oră, dar va trebui să comunici aceasta. Care sunt regulile pe care doar copiii le vor respecta și copiii separat și care sunt regulile pe care tu, adultul, le vei respecta? Mulți părinți mă întreabă: pot avea reguli diferite dacă am doi copii, care au vârste diferite? Tu ce crezi? Evident, da. Un copil mai mare se poate culca mai târziu, un copil mai mic se va culca mai devreme. Un copil mai mare își poate alege singur hainele, pe când un copil mai mic poate fi asistat, în această direcție. Un copil mai mic va primi o sumă mai mică de bani de buzunar și e în regulă, cel mare probabil că va primi o sumă mai mare. Un copil mai mic poate să nu se uite la televizor sau durata să fie mai mică decât ceea ce primește un copil mai mare, din punctul de vedere al televizorului, tabletei și așa mai departe. Deci, da, suntem diferiți, suntem unici, nevoile noastre sunt diferite, deci e în regulă să ai grafice diferite sau reguli diferite pentru fiecare dintre copii. Cum faci să eviți ca ei să întrebe de fiecare dată: „Da de ce el are voie?” „Da de ce el primește?” Adu-ți aminte de tehnicile pe care le-am discutat la creșterea stimei de sine. Atâta vreme cât tu transmiți mesajul că fiecare ființă este unică și ei sunt diferiți, că iubirea ta pentru ei este diferită, atâta vreme cât tu eviți comparațiile între copiii tăi, ei vor înțelege că sunt diferiți, au nevoi diferite, îi iubești la fel de mult, dar diferit și categoric regulile pentru fiecare pot fi diferite. Nu este obligatoriu, dar poate fi și așa."
  },
  {
    "id": 116,
    "title": "Folosește empatia",
    "text": "Înainte să mergem mai departe și să discutăm despre tehnicile pentru a obține cooperarea, în așa fel încât aceste limite, reguli să se și întâmple, aș vrea să-ți spun două lucruri importante. Primul, chiar dacă ai acum entuziasm în a transmite aceste reguli copilului tău, presupunând că deja ți le-ai schițat, deja le-ai discutat cu partenerul de viață, cu celălalt părinte, cu bunicii sau cu bona, abține-te să faci lucrul acesta, pentru că încă nu știi cum să faci ca aceste reguli să se întâmple. Îți propun să mai ai puțintică răbdare până la sfârșitul modulului, în așa fel încât să ai toate uneltele necesare pentru a ști într-adevăr cum să fii ferm și cald în același timp. Al doilea lucru pe care aș vrea să ți-l spun în această lecție este că mai există o piatră de temelie pentru obținerea cooperării. Aceasta ar trebui să devină regula ta de aur, dacă vrei s-o scrii undeva, te rog să o faci. Această regulă se numește empatia. La ce mă refer când spun empatie? Pentru a înțelege mai mult despre acest exemplu hai să plecăm de la clasica cerință a unui copil: „Mami, vreau ciocolată!” Răspunsul părintelui ar putea să fie: „Nu, pentru că nu e sănătoasă”, „Nu pentru că ai mâncat deja”, „Nu, pentru că ai deja acasă”, „Nu, pentru că n-am bani.” Prima regulă este următoarea: dacă tu ai răspuns cu „nu” virgulă la cerința copilului, când încetează copilul să te mai audă? Exact! după nu. Deci de îndată ce ai răspuns cu „nu” tot ceea ce vine după virgulă este „bla, bla” curat. Intră pe o parte și iese pe partea cealaltă, pentru că, nu-i așa? dacă tot mi-ai răspuns cu „nu”, se gândește copilul, de ce să-ți mai ascult argumentele? Regula de bază este să nu răspunzi cu „nu”. Îl păstrezi pe „nu” pentru situații de urgență și vei afla cum să faci asta. O altă regulă importantă, pe care o așezi este empatia, pentru că de la ea plecaserăm. Ce înseamnă asta mai exact? Să mai analizăm puțin alte răspunsuri pe care părinții le-ar putea avea: „Mami, vreau ciocolată!” „Mai târziu, ai mâncat deja, dar nu mai bine vrei un măr? Diseară după ce mănânci mâncare sănătoasă.” Copilul repetă: „Vreau ciocolată!” Ai idee de ce repetă copilul „vreau ciocolată” într-un astfel de dialog? Pentru că senzația copilului este că tu nu ai auzit ce ți-a spus. „Vreau ciocolată”, „Ai mâncat deja”. În mintea copilului este „așa...și?” Hai să vezi cum se simte asta pe pielea ta. Imaginează-ți de exemplu că ești într-un magazin de pantofi. De cele mai multe ori oamenii relaționează cu pantofii, deopotrivă femeile sau bărbații. Dacă ești o femeie, hai să plecăm de la acest exemplu. Ești în magazinul de pantofi cu partenerul de viață și te uiți în jur și îți plac foarte multe perechi de pantofi, dar o alegi pe aceea și spui: „Vreau” și el răspunde: „Ai cinci perechi ca aceștia acasă, iubito!” Tu ce te gândești? Așa, și? Nu știi tu, aceștia sunt o nuanță diferită de bej sau el îți spune: „Pantofii aceștia sunt foarte scumpi”, tu ce te gândești? Așa, și ce dacă sunt prea scumpi? Sau el îți spune: „Nu mai bine îi vrei pe aceștia?” Tu ce te gândești? Nu, eu îi vreau pe aceia. Așa simte și copilul, la fiecare dintre răspunsurile tale. Motiv pentru care există trei condiții în care tu vei folosi empatia. De fiecare dată când copilul îți cere ceva, ce tu nu poți sau nu dorești să-i oferi, cazul ciocolatei. „Mami vreau ciocolată”, ce faci tu în primul rând? Empatizezi cu al tău copil și-i vei spune: „Te-am auzit, am înțeles ce-ți dorești”, adică literalmente îi vei spune: „Hm, înțeleg de ce-ți dorești ciocolată, ciocolata este într-adevăr delicioasă”, ce vei spune mai departe vei afla pe parcursul acestui modul. Asta este piatra de temelie și am să te invit să nu uiți de ea niciodată. „Mami, îmi cumperi această jucărie? Te rog!” Dacă tu nu ai nici o intenție să-i cumperi această jucărie, spune-i că l-ai auzit, l-ai respectat. Dorința lui este importantă: „Înțeleg de ce îți dorești această jucărie, pare o jucărie foarte interesantă.” Ai înțeles, sună la fel cu răspunsul partenerului tău de viață, care ar suna cam așa: „Înțeleg iubito de ce-ți dorești această pereche de pantofi. Sunt într-adevăr foarte frumoși.” Parcă sună diferit. Ești mai dispus acum să auzi ce urmează după asta, așa-i? Deci ăsta este primul caz. De fiecare dată când copilul îți cere ceva ce tu nu poți sau nu dorești să oferi. Al doilea caz este invers, când tu îi ceri ceva și el refuză cooperarea. „Te rog să te speli pe dinți!” „Nu vreau”, „Te rog să-ți faci temele”, „N-am chef!” De fiecare dată când el refuză cerința ta, primul lucru pe care-l faci este să empatizezi. Înțeleg de ce nu ai întotdeauna chef să te speli pe dinți, într-adevăr mi se pare normal, ai prefera să te joci în loc să-ți faci lecțiile, cred asta. Știu de ce nu întotdeauna ai chef să-ți faci curat în cameră, când prietenii te așteaptă la joacă. Ce faci cu această empatie? Satisfaci nevoia de relaționare, de conectare a copilului tău care se simte auzit, valoros, important, văzut. Adică, părintele meu a înțeles ce doresc sau de ce nu doresc să fac ceea ce își dorește el. A treia situație în care folosești empatia este când al tău copil manifestă sentimente sau emoții. De exemplu, a căzut. E clar că-l doare. În loc să-i spui: „Hai mă, ridică-te că n-ai pățit nimic” empatizează cu ceea ce simte: „Te-a durut când ai căzut. așa-i?” Fata ta, adolescentă, vine și-ți spune: „Mami, m-a părăsit Răzvan”, în loc să-i spui: „Hai, mă mami, o să întâlnești tu băieți până te măriți...” ceea ce înseamnă că i-ai minimizat durerea, poți să-i spui: „Și cum te-ai simțit, nu ți-a plăcut când s-a întâmplat asta, așa-i? Te-ai simțit prost, fac pariu.” În momentul acesta ai empatizat cu copilul, copilul se simte citit, înțeles și tot ceea ce spui după vine pe un teren fertil. Păstrează în minte aceste două lucruri, în primul rând nu răspunzi cu „nu”, vei afla o serie de informații suplimentare pe parcursul acestui modul despre cum să faci când îți vine să răspunzi cu „nu” sau când cerința copilului nu va fi îndeplinită. În paranteză fie spus, nici nu trebuie să-i satisfaci toate dorințele, nu acesta este rolul nostru ca părinți. În al doilea rând despre cum să empatizezi în aceste trei situații: când îți cere ceva ce nu poți sau nu dorești să oferi, când tu îi ceri copilului ceva și el refuză cerința ta sau când manifestă durere sau emoții. Empatie în primul rând."
  },
  {
    "id": 117,
    "title": "Pregătește terenul",
    "text": "Ceea ce eu am constatat este că foarte puțini oameni știu să anticipeze ce urmează să se întâmple. Nu am înțeles foarte exact de unde apare în noi această anticipare. Eu trag bănuială că este ceva ce se poate învăța. Mai exact, dacă tu înveți să conduci foarte bine mașina, știi ce urmează să facă șoferul de lângă tine. Anticipezi mai exact ce urmează să facă, chiar înainte să facă gestul respectiv. Ți se întâmplă asta? Această anticipare vine odată cu experiența și în momentul în care devii părinte această anticipare nu există. Nu știi ce urmează să se întâmple, nu știi care vor fi reacțiile copilului, nu știi nici cum vei reacționa tu. În această lecție aș vrea să-ți povestesc despre această anticipare, mai exact cum să-ți pregătești terenul. Gândește de fiecare dată ce urmează să se întâmple peste zi. Dacă știi că-ți vei lua copilul de la grădinită, de exemplu și că urmează să mergeți în două, trei locuri, gândește-te: e posibil să se ude copilul meu pe parcursul plimbării, e posibil să i se facă foame, am de unde să iau un covrig sau o apă dacă i se face sete? Am un copil care obișnuiește poate să facă pipi pe el, e nevoie să iau o haină de schimb? Dacă nu am mașină, putem să mergem pe jos atâta vreme și dacă nu, unde ne oprim? Dacă noi gândim în avans toate aceste evenimente, cooperarea copilului se va întâmpla mai ușor. De ce? Pentru că are la îndemână ce are nevoie, tot ceea ce are nevoie. E foarte greu să comunici cu un copil căruia îi este sete, căruia îi este foame, care este foarte obosit, care a mers mult pe jos sau care este foarte plictisit. Atunci când tu anticipezi toate aceste nevoi, de bază, lucrurile devin mai simple. E la fel ca și la noi. Dacă te duci la supermarket cu foame mare, tendința este de-a cumpăra mult mai multe lucruri decât cele de care ai nevoie. Dacă mergi la supermarket împreună cu copilul tău asigură-te că l-ai hrănit înainte, altfel e foarte posibil să aveți tot felul de lupte, legate de cornuri, de ciocolată sau foarte multe dintre alimentele pe care nu dorești neapărat să le cumperi. Știi că urmează să te duci la restaurant cu prietenii tăi și îți vei lua și copilul? Anticipează faptul că se va plictisi, spune-i lucrul acesta, spune-i pur și simplu că o perioadă de vreme, probabil o oră sau două, nu vei putea să te joci cu el sau cu ea. Nu-i vei putea acorda întreaga ta atenție și mulțumește-i anticipat pentru faptul că îți permite să te vezi cu prietenii tăi și să-ți petreci și tu timp de calitate. Spune-i copilului tău ceva de genul: „M-am gândit că poate ți-ar folosi pe parcursul acelor două ore să-ți iau niște hârtie și niște creioane, ca să ai ce să faci în acest timp. Tu ce părere ai? Ai vrea să-ți iau și altceva sau te-ai gândit și la altceva?” În felul acesta previi plictiseala. Un alt aspect legat de această tehnică „pregătește-ți terenul” e vorba despre primele dăți. Gândește-te așa: copilul tău are câțiva ani sau poate poate mai mulți, există pentru fiecare vârstă o primă dată. Prima oară la grădiniță, prima oară la dentist, prima oară în tabără, prima oară în avion, prima oară singur, mai târziu cu colegii la mare, un weekend întreg, prima oară când se urcă în mașină, prima oară când își face ghiozdanul, prima oară la o nuntă. Toate aceste prime dăți ar trebui să vină cu o explicație și cu o poveste inainte, pentru că tu știi ce urmează să se întâmple copilul tău nu. Comunică-ți așteptările. Uite, de exemplu, te duci prima oară, cu copilul la o nuntă, spune-i foarte clar ce știi tu că urmează să se întâmple acolo: „Toată lumea stă la masă, fiecare este îmbrăcat cât de festiv poate, vine un chelner care ți-aduce mâncarea și mă aștept de la tine să îmi ceri voie ce poți să mănânci și ce nu poți să mănânci. Aș vrea să rămâi în incinta restaurantului și dacă vrei să ieși afară, te rog să vii să-mi spui. În acesti interval de timp nu voi putea să mă joc cu tine atât de mult pe cât îți dorești tu, dar acolo sunt și alți copii. E ceva ce crezi că ai putea să faci împreună cu acești copii, e vreo jucărie pe care ai dori să ți-o iau? Și la un moment dat o să vină orchestra și la un moment dat va fi și un tort, dacă rămânem până la acea oră.” Cred că ai înțeles ideea. În măsura în care tu faci lucrurile previzibile pentru copil și știe la ce să se aștepte, cooperarea lui este mult mai ușor de obținut pentru că nu e pus în fața faptului împlinit. Adu-ți aminte - copiii trăiesc în prezent! Încă un exemplu aici, copilul tău a crescut deja mai mare și e pregătit să meargă singur în tabără. Vorbește cu copilul tău despre ce se va întâmpla în această tabără, despre cum va arăta programul, despre faptul că se trezește singur, că se culcă singur, că se spală pe dinți. Anticipează de exemplu faptul că va trebui să schimbe chiloții în fiecare zi, unde își pune chiloții pe care deja i-a purtat. Există vreo pungă în care să pună rufele murdare? Cum îți ajuți copilul să planifice felul în care rulează hainele murdare cu cele curate? Ce face dacă i se face rău noaptea, de exemplu sau dacă nu se simte bine? Cu cine stă de vorbă? La cine se duce? Toate aceste lucruri îl vor ajuta pe copilul tău să știe ce să facă și cum să reacționeze, chiar și atunci când nu ești aproape. Planifică în avans. Anticipează și fă-ți cunoscute așteptările cu copilul tău și asta ajută foarte mult în obținerea cooperării. În plus copilul tău va ști să ia decizii din ce în ce mai înțelepte. Ce ai putea să faci acum cu aceste informații în așa fel încât să nu rămână doar la nivel teoretic? Gândește-te puțin la viitor, poate fi viitorul apropiat sau viitorul îndepărtat. Alege-ți de exemplu un weekend pe care-l vei petrece împreună cu familia sau o vacanță sau o tabără, pe care o are copilul tău sau o nouă activitate la care va merge, să spunem tenis. Încearcă să scrii pe o foaie de hârtie tot ceea ce știi tu că se va întâmpla în legătură cu acest eveniment și care sunt așteptările tale pe care ai vrea să le comunici copilului, în așa fel încât imaginea de ansamblu asupra acestui moment în viitor să fie una clară. Dacă reușești să faci asta cooperarea cu copilul tău se va întâmpla mult mai ușor. Spor la treabă!"
  },
  {
    "id": 118,
    "title": "Lași impresia că ceri acordul?",
    "text": "Cum să găsești echilibrul între blândețe și fermitate atunci când ai o cerință pentru copil."
  },
  {
    "id": 119,
    "title": "Spune-i copilului ce să facă",
    "text": "Ai idee care este unul dintre lucrurile pe care copiii le aud cel mai des? „Nu e voie!” Cu cât un copil este mai mic cu atât „nu e voie” apare mai des, în propozițiile pe care părinții le rostesc copiilor lor. De cele mai multe ori părinții au senzația că dacă îi spun unui copil „nu e voie” acesta înțelege că ar trebui să lase acel obiect la distanță de el sau că ar trebui să nu-l atingă sau că ar trebui să nu se urce pe masă sau că nu ar trebui să nu se urce cu picioarele pe scaun sau să nu strige și așa mai departe. „Nu e voie” e dublat de „nu e frumos”, „nu este politicos”, „nu se cade”, „nu se face”. În spatele lui „nu e voie” de fapt nu se află nimic. Vin și te întreb, ce înseamnă „nu e voie”? Nu înseamnă absolut nimic. De îndată ce noi îl folosim pe „nu” copilul la rândul lui îl va folosi pe „nu”. Pe lângă „nu e voie” foarte multe dintre comenzile pe care copiii le primesc au un „nu” în față: „Nu pune mâna!”, „Nu te așeza aici!”, „Nu lovi copilul!”, „Nu pleca de lângă mine!”, „Nu țipa!”, „Nu uita!”, „Nu uita să-ți iei sandwich-ul!”, „Nu uita să-ți faci lecțiile!” De fiecare dată când folosim un îndemn negativ punem copilul în următoarea situație: adu-ți aminte creerul copilului nu este definitivat. Îi este foarte greu să-l transforme pe „nu” în „da”. O indicație negativă în concret ce să facă, adică dacă eu îi spun unui copil „nu pune mâna!” el trece printr-un proces mental destul de dificil. „Nu pune mâna” adică ce să fac și are o serie de alternative pe care trebuie să le gândească, din care să aleagă una și s-o și pună în practică. Dacă vrea. Așa cum vezi e un proces destul de complicat. Gândește-te așa, în momentul în care te urci într-un taxi, tu-i spui taximetristului „Nu mă duce la serviciu”, „Nu mă duce la piață”, „Nu mă duce la prietena mea Raluca”? Nu-i spui asta, îi spui concret unde să te ducă. Asta înseamnă pe de o parte comunicare asertivă și pe de altă parte ție îți este clar ce dorești să obții. De aceea această tehnică foarte valoroasă te învață să-i spui copilului tău concret ce să facă, nu ce să nu facă. Să-ți dau câteva exemple: în loc te „nu te urca pe masă” spune-i „rămâi pe scaun”, în loc de „nu pleca de lângă mine”, „rămâi lângă mine”, în loc de „nu lovi copilul” spune-i „mângâie copilul”, în loc de „nu băga în gură” „scoate din gură”, în loc de „nu întârzia” „vino la timp”, în loc de „nu-ți uita sandwich-ul” „adu-ți aminte să-ți iei sandwich-ul”. Această tehnică funcționează la fel de bine și cu adulții. Comunicarea ta este clară, iar celălalt știe concret ce să facă. Ți-aș mai atrage atenția asupra altui aspect, de exemplu: copilul aleargă pe scări și părintele spune „Fii atent!” Acest „fii atent” nu înseamnă nimic. Mai mult decât atât, tocmai ai transmis copilului tău o stare de panică. Gândește-te de fiecare dată, ce-aș vrea concret să facă copilul meu și cum pot să-i transmit asta? În loc de „fii atent” pot să-i spun copilului meu „ține-te de balustradă și mergi, noi mergem pe scări, nu alergăm pe scări.” Dacă îl vezi cu un pahar în mână, de exemplu, pe care îl ține destul de leger, nu cu toate degetele și aleargă cu el, în loc să-i spui „fii atent c-o să scapi paharul” poți să-i spui concret „ține paharul cu ambele mâini și mergi sau uită-te pe unde mergi.” „Fii atent” și „nu e voie” nu te ajută cu absolut nimic. Comunică clar ce te aștepți să facă copilul. Dacă ți-ai început propoziția cu „fii atent” continuă cu „fii atent, urmează o treaptă” sau „fii atent, este o gaură în asfalt” sau „fii atent, cineva aruncă o minge către tine” în așa fel încât copilul tău să știe concret la ce se așteaptă sau ce să facă. Ce-ți propun să faci acum cu aceste informații? Fă-ți o listă cu acele îndemnuri negative pe care obișnuiești să le comunici copilului tău. Scrie-le: „nu uita să”, „nu pune mâna”, „nu face asta”, „nu țipa la mine” și transformă-le pe toate la pozitiv, îndemnuri pozitive. Concret ce te aștepți să vezi întâmplându-se. Poți să faci aceeași listă și pentru partenerul tău de viață: „nu-ți mai arunca șosetele pe jos”, „nu-ți mai arunca prosoapele”, „nu uita să duci gunoiul.” Toate dacă le pui la pozitiv au șanse mult mai mari să se întâmple."
  },
  {
    "id": 120,
    "title": "Folosește cuvinte „cod”",
    "text": "Ceea ce îmi spun foarte mulți copii mai mari, cu care am ocazia să stau de vorbă, este că, un lucru pe care l-ar schimba la părinții lor, ar fi acela de a nu mai fi ciocănitoare. Ceea ce ei îmi spun, este că noi avem aceasta abordare a picamărului, a pistolului și cei mai mulți dintre ei nici nu mai vor să audă acela de a o suta oară. Fă-ți lecțiile, fă-ți lecțiile, fă-ți lecțiile, du câinele afară, du câinele afară, ai vrut câine acum du-l afară, dă-i de mâncare, e treaba ta să uzi florile, udă florile, udă florile, udâ florile, stinge lumina. Ți-am spus că stingi lumina? De fiecare dată când ieși din baie. Stinge lumina Stinge lumina  Hei! Stinge lumina. E, ce putem face în așa fel încât ei să nu își pună dopuri în urechi pentru că, efectiv asta fac, în momentul în care comenzile tale sună mereu la fel, iar tu în viziunea lor, ești o ciocănitoare. Ceea ce funcționează este să folosești un singur cuvânt. Până la urmă este clar că, copilul știe ce are de făcut și este evident că poate să facă acest lucru. Dacă nu știe și nu poate, ar trebui să te întorci la a-l învăța și a avea răbdare cu el până când știe și poate. Este încă într-un proces de învățare. Dar chiar și așa, ce poți face spuneam, este să transformi îndemnul cu totul într-un singur cuvânt. Practic rolul tău este doar de a reaminti. El știe foarte clar despre ce e vorba. În loc de, stinge lumina, poți să-i spui doar, lumina. Dacă ai vrea să nu uite să strângă toate jucăriile din parc, poți să-i spui doar, jucăriile... sau dacă ai vrea să-și plimbe câinele sau să-i dea de mâncare, poți să spui doar, câinele. Dacă este responsabilitatea copilului să ducă gunoiul, tot ceea ce ai de spus este, gunoiul. Își va aduce aminte că trebuie să scoată gunoiul afară, fără să te audă pe tine repetând a 100 a oară, e responsabilitatea ta, să duci gunoi te rog să duci gunoiul când .... gunoiul. Un alt element care ajută aici, este să stabilești împreună cu al tău copil, cuvinte cod. Asta ajută de foarte multe ori de exemplu părinții care, încearcă să își dezobișnuiască copiii de anumite ticuri : cum ar fi rosul unghiilor sau băgatul degetului în nas. Presupunând că al tău copil agreat cu tine, câ ar vrea să scape de acest obicei. Dacă este în public, nu-i va plăcea să-i spui de fiecare dată scoate-ți degetele din gură, scoate-ți degetele din gură, nu-ți mai roade unghiile, nu-ți mai roade unghiile. Stabilește cu el un cuvânt cod. Unul care să fie simpatic și pe care să știți amândoi. Poate fi pur si simplu,  banană și în momentul în care spui copilului tău, banană, își va aduce aminte să scoată degetele din gură sau să nu-și mai bage degetul în nas sau să nu se mai scarpina sau orice îți dorești tu ca el să se oprească să facă. Cuvintele cod se pot întâmpla și în interiorul casei. De exemplu dacă ai nevoie de ajutor la pusul mesei, poți să spui pur și simplu lumânare. Nu contează, părinții inventează împreună cu ai lor copii, o serie de cuvinte trăznite și simpatice pentru ambele părți, în așa fel încât să obții cooperarea copilului tău, fără să pistonezi si cu o nuanță de umor. Ce putea face acum? Gândește-te... Poate ar fi util chiar să-ți și notezi; Care sunt acele îndemnuri, pe care le folosești zilnic în relație cu al tău copil și unde simți tu că ai putea să devii sau ai devenit deja ciocănitoare. Care ar fi acel cuvânt care ar transforma predica pe care tu o folosești sau îndemnurile repetate în scopul pe care de fapt, îl și ai, de a reaminti copilului tău ce are de făcut. Există anumite coduri pe care le ai putea stabili împreună cu copilul tău? Poți să ai o discuție cu al tău copil în această direcție. Care sunt cuvintele distractive pe care le ați putea agrea împreună în așa fel încât, tu să-i amintești  ce are de făcut și el să nu se mai simtă presat."
  },
  {
    "id": 121,
    "title": "Explică beneficiile calităților",
    "text": "Cred că deja ți-e clar că cele mai multe tehnici ajută în cel puțin o direcție, majoritatea în mai multe. Acesta este motivul pentru care ți-aș reaminti aici o tehnică, e vorba despre una pe care-am acoperit-o în cel de-al doilea modul și scopul ei atunci a fost acela de a crește stima de sine, în contextul obținerii motivației optime. E vorba despre „surprindeți copilul atunci când face lucruri bune și apreciază-le”, adică vânează lucrurile pozitive. Această tehnică are foarte multe beneficii, de aceea aleg să o și reiau aici, cu o nuanță suplimentară. Cu cât ne axăm mai mult pe lucrurile pe care copiii le fac bine, le întărim, le apreciem, le demonstrăm că ne pasă și că le-am văzut, cu atât comportamentul lor se modifică în bine. Aici, în această lecție aș vrea să aduc o nuanță în plus acestei tehnici, e vorba despre calitățile pe care copilul tău le demonstrează și beneficiile acestor calități. Să numești calitatea pe care al tău copil o demonstrează și care sunt beneficiile ei. De exemplu, dacă tu vrei să crești în copilul tău ordinea, adică ți-ai dori să ai un copil ordonat și i-ai împrumutat o șurubelniță, din trusa ta de scule, în momentul în care copilul tău a pus șurubelnița la loc, în loc să-i spui doar „mulțumesc că ai pus-o la loc” poți să te întrebi de fiecare dată care este calitatea pe care a demonstrat-o copilul meu. În acest caz este vorba despre ordine, a dat dovadă de ordine. Spune-i copilului tău așa: „Mulțumesc că ai adus surubelnița la loc, asta înseamnă că ești ordonat. A fi ordonat înseamnă să-ți găsești tot timpul lucrurile acolo unde le-ai lăsat. Ăsta este marele beneficiu pentru că salvezi întotdeauna timp și de ce nu? nervi. Pentru că atunci când cauți ceva ce nu găsești nu ai cum să nu te iriți puțin.” Numește atât calitatea pe care a demonstrat-o cât și beneficiile ei, pentru că dacă îi spui copilului doar „ai fost ordonat când ai dus șurubelnița la loc” în mintea lui ar putea fi „așa, și? ce dacă am fost ordonat? la ce-i bună ordinea asta până la urmă?” Să-ți mai dau un exemplu: atunci când copilul tău a dat dovadă de generozitate, mai exact și-a întrebat un prieten „Ți-ai dori din biscuiții mei? Mi-ar plăcea să-i împart cu tine” în loc să-i spui copilului tău „Bravo, că ți-ai împărțit biscuiții” poți să-i spui „A fost foarte generos din partea ta să-ți împarți biscuiții. În felul acesta dacă tu împarți lucruri vor împărți și oamenii cu tine și dacă tu împarți doi oameni sunt fericiți, și tu că ai oferit și celălalt că a primit. Ce înseamnă mai exact generozitate.” Dacă fără să-i ceri ajutorul copilul tău a fost atent și te-a ajutat, adică și-a strâns o farfurie, a luat o hârtie de jos sau pur și simplu ți-a luat o plasă din mână, când a constatat că este prea grea, în loc să-i spui doar „Mulțumesc că m-ai ajutat” poți să-i spui „Ai fost foarte atent acum, adică ai dat dovadă de empatie, te-ai pus în pielea mea și ai văzut că-mi este greu, dacă ești empatic asta te va ajuta să-ți faci prieteni mult mai ușor și vei înțelege ce simt oamenii și ce-și doresc.” Ți-am povestit un alt exemplu despre responsabilitatea pe care poți să i-o dai copilului tău pentru corpul lui, de exemplu, spunându-i „Știi, e corpul tău, tu ai cel mai bine grijă de tine, în acest corp vei trăi toată viața”. Dacă al tău copil și-a spălat dinții, în loc să-i spui „Bravo! că te-ai spălat pe dinți sau mulțumesc că te-ai spălat pe dinți” poți să adaugi „Dinții tăi acum îți sunt foarte recunoscători.” Dacă ai un copil mai mare de exemplu, care a ieșit singur și ți-a promis că vine la ora 20 și s-a ținut de cuvânt, adică a venit la ora 20, apreciază lucrul acesta „Mulțumesc că ai fost punctual și că te-ai ținut de cuvânt, ai promis că vii la ora 8 și ai venit la ora 8. Asta îmi dă mie încrederea să te pot lăsa și alte dăți să pleci singur sau singură, cu ai tăi prieteni. Mulțumesc.” La ce te ajută această tehnică? Construiești pe lucrurile pozitive transferi tot ce înseamnă valori și calități în ceea ce va deveni viitorul adult și în plus copilul tău va înțelege concret la ce folosesc toate aceste calități. De ce e atât de important să fii ordonat, empatic, generos, să te ții de cuvânt, să fii atent? Dacă tu îi explici asta va înțelege și el. În acest fel cooperarea va fi mult mai ușor de obținut pentru că el se simte bine în pielea lui și vrea să demonstreze aceste calități din ce în ce mai des."
  },
  {
    "id": 122,
    "title": "Oferă o alternativă",
    "text": "Ceea ce-mi propun în această lecție este să-ți ofer o nuanță diferită a tehnicii „spune-i ce să facă, nu ce să nu facă.” Am să-ți dau un exemplu: fiica ta adolescentă intenționează să plece la liceu și o vezi cu o fustă, până aici...adică foarte scurtă. Tendința ar fi să-i spui „Nu ieși nicăieri cu această fustă” sau „Nu pleci la liceu îmbrăcată așa” sau „Nu e potrivită fusta asta pentru liceu.” Înainte să spui toate aceste lucruri gândește-te așa, acea fustă există în șifonierul ei și cel mai probabil tu i-ai cumpărat-o. În loc să-i spui „Nu ieși cu această fustă din casă”, ceea ce ai putea să-i spui este în primul rând empatie „Știi, e o fustă simpatică, îți șade foarte bine, este foarte potrivită pentru momentele în care ieși cu prietene tale sau te duci la mall. Este o fustă excelentă pentru mall.” Spune-i copilului în ce condiții, cu cine, cum poate să facă acea acțiune, nu că nu are voie s-o facă acum. „Poți să ieși cu această fustă la mall.” Copilul tău mic încearcă să se urce pe scări, înainte să-i spui „N-ai voie să te urci pe scări” spune-i copilului tău „Poți să te urci pe scări doar când eu sunt lângă tine sau un alt adult.” De exemplu, copilul vine la tine și te întreabă: „Mama, pot să merg la prietenul meu cu bicicleta?” Tu știi că acest prieten locuiește într-un alt cartier și ar însemna ca al tău copil să traverseze niște străzi și acele străzi nu sunt dintre cele mai puțin aglomerate. Ai o îngrijorare în această direcție și tendința ar fi să spui „Nu te duci cu bicicleta până acolo.” Ce-ai putea să spui în această situație este „Poți să te duci la prietenul tău cu metroul” sau „Poți să te duci la prietenul tău cu autobuzul” sau „Poți să-l rogi pe prietenul tău să vină la tine” și să continui „mă îngrijorează să mergi atâtea străzi singur, știi sunt niște străzi foarte aglomerate” spune-i doar ce poate să facă. Vii seara acasă, un alt exemplu și o găsești pe fiica ta preadolescentă foarte machiată. În loc să-i spui „Nu-ți stă bine machiată” sau „E prea devreme să fii machiată” sau „Să nu te mai machiezi niciodată” sau „Să nu te prind, să nu te văd că ieși așa machiată din casă” poți să-i spui fiicei tale „Te machiezi atunci când mergi la un eveniment, te poți machia așa” sau „Te pot învăța să te machiezi sau să mergi la un curs de machiaj, atunci când ai o petrecere sau o serbare.” Alternativa pe care o propui copilului tău este despre când poate face acel lucru, în ce condiții cu cine sau unde. Gândește-te de fiecare dată cum poți să le eviți de fapt pe „nu” sau „nu e voie”. În lecție următor vei vedea cum poți condiționa „da”-ul. Atunci când simți nevoia să o faci și este absolut ok. Ne vedem în lecție următor."
  },
  {
    "id": 123,
    "title": "Condiționează DA-ul",
    "text": "Îți amintești c-am discutat despre mită sau recompensă, a fi o tehnică de obținere a cooperării pe care am dori s-o evităm ca părinți. Cum sună mita? Aș vrea să-ți aduc aminte: dacă îți mănânci mâncarea sănătoasă primești înghețată, dacă înveți primești bicicletă, deci este cu „dacă”, „atunci”. Totuși există anumite situații în care cerința copilului poate fi satisfăcută odată cu o condiționare. Aș vrea să-ți spun mai exact la ce mă refer. Nu păstrăm această structură „dacă”, „atunci” ci plecăm de la cerința copilului care spune de exemplu: „Mama, pot să mă duc la film cu băieții?” tu ai putea să spui: „Da, sigur că da, dacă ești de acord să-ți plătești biletul, din banii tăi de buzunar.” Deci practic, tu condiționezi satisfacerea dorinței copilului de ceea ce se poate face în condițiile date și aproape de fiecare dată o cerință a unui copil sau a altcuiva, poate fi condiționată de „dacă”, „cum”, „unde”, „în ce condiții.” Un alt exemplu: „Mama, pot să mă uit la desene animate?” „Sigur că da, dacă ești de acord să te întrerup în zece minute pentru că va trebui să plecăm” „Mama, pot să ies pe balcon, în picioarele goale?” „Da, dacă ești de acord să intri în casă peste două minute”, „Mama, mergem în parc?”„Da, dacă ești de acord să stăm doar jumătate de oră, pentru că acesta este timpul pe care-l am disponibil.” Care este importanța acestei tehnici și de ce este ea valoroasă? În primul rând pentru că tu îi arăți copilului tău că-ți împarți controlul și că obții și tu, obține și el exact ceea ce vă doriți. Fiecare, evident, pe bucățica lui. Așa că de fiecare dată când poți să-i oferi copilului ceea ce-și dorește, condiționându-i dorința de limita ta, poți să faci acest lucru. Deci „da, dacă ești de acord să...” „da, în aceste condiții”, „da, respectându-mi limita”. Ce ai putea să faci acum cu această informație? Gândește-te la câteva dorințe sau cerințe pe care copilul tău le-a avut sau crezi că le va avea în viitorul apropiat și imaginează-ți care ar fi condițiile pentru ca acea dorință a copilului să poată fi satisfăcută. Scrie câteva din aceste variante în așa fel încât să-ți fie ușor data viitoare, când copilul tău are o dorință „Mama, aș vrea să...” sau o cerință „Vreau să...” tu să poți condiționa satisfacerea dorinței sau nevoii copilului de limita ta. În lecție următor vei vedea o altă variantă de răspuns, incluzându-l pe „dacă” fără să folosim mita. Ne vedem în lecție următor."
  },
  {
    "id": 124,
    "title": "Înlocuiește pe „dacă” cu „după ce”",
    "text": "Ai aflat în lecția anterior că poți condiționa „da”-ul atunci când copilul are o cerință sau o dorință pe care și-o manifestă în fața ta. Hai să mai analizăm puțin acest „dacă.” Câteodată chiar nu poți să-l eviți, adică îți vine să spui „dacă.” Îți dau un exemplu: „Mama, vreau înghețată.” „Da, dacă îți mănânci mâncarea sănătoasă.” Este o condiție și din punctul nostru de vedere are și sens această condiție, doar că există o problemă, copiilor nu le place să fie condiționați. De fapt nici nouă nu ne place să fim condiționați. Orice fel de condiție încalcă foarte flagrant nevoia de autonomie, nevoia de control, adică „mă condiționezi?” De fiecare dată când îl folosim pe acest „dacă” ceva în copil începe să „rumege”, adică vrea să se opună pentru că într-adevăr nu-i place să fie condiționat. Cum poți să obții același rezultat fără să-l folosești pe „dacă”? Există o tehnică foarte valoroasă care se numește „înlocuiește-l pe dacă cu după ce.” Am să-ți dau un exemplu, plecând de la aceeași înghețată pe care copilul și-o dorește: „Mami, pot înghețată?” „Sigur că da, după ce-ți mănânci mâncarea sănătoasă.” „Mama, pot să ies la joacă?” „Desigur, după ce îți faci temele.” „Mama, îmi citești poveste?” „Cu drag, după ce te speli pe dinți.” Ai putea să te gândești acum: păi, este fix același lucru, adică l-am înlocuit pe „dacă” cu „după ce”, tot condiționare este și copilul se simte în continuare condiționat. Ei bine, nu-i așa. Excelența stă în detalii, detaliile fac o foarte mare diferență. Dacă tu-l folosești pe „după ce” copilul tău nu se mai simte condiționat. Cu toate acestea există câteva condiții pentru ca această tehnică să funcționeze, adică să fie eficientă, să nu o transformi în mită. Foarte mulți părinți o iau ca atare și o folosesc ca mită, transformând „dacă” cu „după ce”, dar tot mită este. Să spun la ce mă refer: „Mama, pot să merg în tabără?” „Da, după ce iei nota 10.” „Mama, aș vrea și eu un câine. Te rog îmi cumperi câine?” „Da, după ce îți mărești notele la matematică” sau „După ce îmi demonstrezi trei luni că ești foarte cuminte.” „Mama, pot să merg cu tine la film?” „Da, după ce-ți termini lecțiile.” Dacă filmul este săptămâna viitoare și lecțiile sunt acum, dacă ceea ce are el de făcut acum primește o mită peste 6 luni aceea este clar, e mită pe față, chiar dacă tu l-ai înlocuit pe „dacă” cu „după ce.” Gândește-te nu atât la cuvinte cât la intenția din spatele cuvintelor. Ai cumva intenția de-ați mitui copilul? Atunci nu contează dacă îl transformi pe „dacă” în „după ce”, efectul este același. Deci cum funcționează această tehnică și care este condiția ei este să avem de-a face cu o secvențialitate temporală, adică întâi muncim apoi ne jucăm, întâi ne spălăm pe mâini apoi ne așezăm la masă, întâi îți faci temele apoi te joci, întâi te speli pe dinți apoi îți citesc poveste, dacă aceasta este secvența pașilor pe care eu am stabilit-o prin regulile pe care le-am agreat împreună cu partenerul de viață sau singur. Doar atunci funcționează. Să-ți mai dau câteva indicii despre cum ai putea folosi această tehnică. De exemplu: intri în casă și unul dintre lucrurile pe care copilul ar trebui să le facă, de îndată ce intră în casă, este să se descalțe și să se ducă să se spele pe mâini. Tu îi spui copilului tău, după ce s-a descălțat: „Te rog să te duci să te speli pe mâini” și copilul apasă „butonul ignore”. De foarte multe ori copiii pur și simplu nu aud sau se fac că nu aud cerințele noastre. Ai putea alege să nu insiști în acel moment și să legi spălatul pe mâini de un alt eveniment care urmează. Te-ai prins, de așezatul la masă, de mâncare. La un moment dat, fără să faci tu asta, adică fără să așezi masa, fără să-ți chemi copilul la masă, copilul va spune: „Mama mi-e foame”, „Cu drag îți așez masa, abia aștept să mâncăm împreună, și mie mi-e foame, după ce te speli pe mâini.” Se va spăla pe mâini. Încă un exemplu: ți-ai rugat copilul să-și strângă jucăriile, de asemenea a ignorat treaba asta. Ai putea alege să nu-i spui nimic în acest moment și să o lași așa. Mai târziu îți va cere, de exemplu, desene animate sau povestea de seară „Cu drag îți pun desene animate, după ce-ți strângi jucăriile.” Atâta vreme cât secvențialitatea are sens, atâta vreme cât ai niște reguli care spun: întâi facem asta, apoi facem asta, „după ce”-ul este foarte valoros. Folosește-l de aceea cu încredere!"
  },
  {
    "id": 125,
    "title": "Fă-ți cunoscută limita",
    "text": "Aș vrea să-ți povestesc o situație: copilul tău îți cere un castravete, de exemplu și tu-l întrebi „Îl dorești întreg sau tăiat?” și el spune „Tăiat.” Tu te apuci și tai castravetele și-l servești, și începe „Dar eu îl voiam întreg.” La micul dejun copilul tău spune că și-ar dori ouă și tu întrebi „Vrei ouă-ochi sau vrei omletă?” copilul răspunde „Omletă.” Îi pregătești omleta, i-o servești și copilul tău începe „Dar eu voiam ouă-ochiuri.” Ți s-a întâmplat o astfel de situație? Ea poate fi întâlnită foarte des la copiii mici, dar nu doar, și copiii mari au câteodată același soi de reacție. Își dorește un tricou de exemplu, mergi în magazin cu el, își cumpără tricoul respectiv și când ajungi acasă începe „Da, nu-mi place, da nu l-am vrut de fapt, da, să-l ducem înapoi.” Aș vrea să-ți explic înainte să-ți spun ce să faci cu situațiile de acest fel, care este motivul pentru care copiii reacționează așa. Reacția lor este cauzată tot de nevoia de control. Gândește-te așa, în momentul în care ai două sau mai multe opțiuni ești într-o situație în care ai controlul și poți alege, poți decide. Atunci când ai făcut alegerea, ai luat decizia, de fapt tu te-ai autosabotat în controlul tău, în nevoia de autonomie. Practic în momentul în care iei o decizie sau faci o alegere îți îngrădești autonomia și copiii asta simt. În momentul în care au făcut o alegere nu mai au alte opțiuni și asta cumva, îi bagă într-o stare de panică, pentru că trebuie să-și asume alegerea. Ăsta-i un lucru dificil și pentru adulți, nu-i așa? Acesta este motivul pentru care există această teamă de exemplu, de căsătorie sau tot ce înseamnă decizii care ne-ar îngrădi libertatea, autonomia pe termen lung: un contract pe care-l semnăm cu o bancă, pentru un credit, chiar și atunci când semnăm un contract de muncă. Până atunci aveam opțiuni nelimitate, puteam să ne angajăm oriunde, acum suntem în fața unui contract și avem o decizie de luat, care ne îngrădește celelalte opțiuni. Asta simt și copiii, de aceea, și aceasta a fost o introducere pentru tehnica care urmează să ți-o prezint, „fă-ți cunoscute limitele și spune copilului ce urmează să se întâmple, după ce a luat o decizie.” Știi că ai un copil nehotărât, uite ce-ai putea face și mă folosesc de același exemplu, al micului dejun. Copilul spune „Aș vrea ouă” și tu întrebi „Ouă-ochiuri sau omletă?” și copilul spune „Omletă.” Fă-ți cunoscută limita copilului tău. Ar putea să sune limita ta la modul următor „Ești sigur că-ți dorești omletă? Pentru că eu sunt dispusă să gătesc pentru tine, o singură dată. Atunci când vei avea omleta în farfurie eu mă aștept să o mănânci. Ok?” Copilul tău va trebui să spună „Da”. La ce folosește această tehnică? Este despre asumarea deciziei, copilul înțelege că tu nu ești dispusă să faci ba omletă, ba ochiuri, ba omletă, ba ochiuri, că gătești o singură dată și că va fi pus în fața faptului împlinit, adică are omleta de mâncat și o va mânca. E valabil pentru orice fel de decizie, pe care știi că al tău copil o va lua greu sau îi va fi greu să și-o asume. Ești în magazin cu al tău copil și încearcă să-și cumpere bascheți? Ajută-l, oferindu-i informații, spunându-i că-i stau bine, întrebându-l ce îngrijorări are, legate de o pereche sau alta. În momentul în care a spus „Asta este perechea de bascheți sau acesta este tricoul pe care mi-l doresc, întărește-i decizia și spune-i „Cred că a fost o decizie potrivită, cred că ți se potrivesc acești bascheți”, „Consider că-ți stă foarte bine acest tricou așa-i?” Întărește-i decizia, fă-l să se simtă bine cu alegerea pe care a făcut-o și spune-i pe de altă parte „Știi, o să-ți cumpăr o singură pereche de bascheți”, „O să-ți cumpăr un singur tricou. Ești sigur că acesta este tricoul pe care ți-l dorești? De îndată ce vom ajunge cu el acasă înseamnă că ești pregătit să-l porți.” Deci care este tehnica, pentru a recapitula? În primul rând confirmă alegerea copilului tău, spunei că a luat o decizie potrivită și spune-i care este limita ta. Pot să gătesc o singură dată, îți cumpăr o singură pereche de bascheți, un singur tricou, putem să mergem într-un singur loc, am doar această sumă pe care o pot cheltui, am doar acest timp disponibil. Orice înseamnă limita ta sau ce ești tu dispusă sau dispus să faci. Asta înseamnă că îi transmiți copilului tău „Ai luat o decizie, asumăți-o!”„A fost alegerea ta, asta înseamnă că, invariabil nu mai ai alte opțiuni sau cel puțin pentru o perioadă de timp.” Ce-ți propun să faci acum cu această tehnică? Știi că ai un copil care se răsgândește sau cineva din familia ta? Întreabă-te pe tine, care este limita mea, cum o pot comunica în avans? Cum pot întări decizia sau alegerea celui pe care vreau să-l ajut să se hotărască? Cum fac în așa fel încât decizia sau alegerea pe care copilul meu a făcut-o să rămână în picioare, în așa fel încât să-și asume consecințele pentru alegerea pe care a făcut-o?"
  },
  {
    "id": 126,
    "title": "Întreabă-ți copilul despre consecințe",
    "text": "Copiii au foarte multe dorințe, pe care și le și manifestă. Indiferent de vârsta lor, auzi foarte des „vreau”, „mi-aș dori”, „îmi trebuie”. La rândul nostru avem o serie de cerințe față de copilul nostru, pe care are tendința de a le refuza. Există o tehnică care te va ajuta foarte mult, nu neapărat doar în obținerea cooperării, dar în creșterea responsabilității copilului tău și asumării consecințelor pentru acele alegeri și anume „întreabă-ți copilul despre consecințe”. Iată câteva exemple: copilul tău îți spune „Mami, vreau această jucărie.” Ce-ai putea face este să-l întrebi pe copil ce-ar însemna să-i iei toate jucăriile pe care el și le dorește. Verbalizează exact așa: „Știu că-ți dorești această jucărie, este o jucărie într-adevăr frumoasă. Hai să ne gândim puțin, ce s-ar întâmpla dacă am aduce acasă toate jucăriile pe care tu ți le dorești? Ce s-ar întâmpla dacă eu mi-aș cumpăra toate perechile de pantofi care-mi plac?” De fiecare dată când copilul tău manifestă o cerință, ai putea să-l pui în fața unei astfel de consecințe și s-o gândească. Lor li se pare extrem de amuzant să facă asta „Mama, vreau să mă uit la desene animate”, „Știu că vrei să te uiți la desene animate. Te-ai uitat deja astăzi la desene animate, te vei mai uita mâine”, „Dar vreau”, „Hai să ne imaginăm așa: ce s-ar întâmpla dacă te-ai uita la desene animate în neștire? Dacă te-ai uita la desene animate ore în șir, ce s-ar întâmpla?” Cei mai mulți dintre ei ar putea zâmbi la această idee, pentru că realizează și ei că este absurd, că nu pot primi chiar tot ceea ce-și doresc. Valabil pentru înghețată, valabil pentru toate jucăriile, valabil pentru haine sau tot ce-și mai doresc. Sigur, tu duci această consecință într-o extremă, într-un absurd dar până la urmă ideea e ca ei să înțeleagă, că nu orice fel de dorință poate fi satisfăcută, că nici măcar nu e în regulă să se întâmple asta și în plus realizează și ei că nu pot avea tot ceea ce-și doresc. Pe măsură ce cresc, ai întreba despre consecințe devine din ce în ce mai valoros. Astfel îi ajuți să gândească pentru ei cea mai bună, cea mai eficientă, cea mai corectă decizie pe care o pot lua. De exemplu, copilul ceva mai mare te întreabă: „Mama, pot să mă duc singur la mare și să iau, eventual, și mașina?” dacă a trecut la vârsta la care poate conduce. Tu poți să-l întrebi despre consecințele acestei decizii, pur și simplu care ar fi riscurile pe care și le asumă și înainte să-i răspunzi poți să-i spui așa: „Hm, hai să facem un scenariu. Să presupunem că tu pleci cu patru prieteni la mare. Este vreunul dintre ei care conduce mașina?” „Nu, nici unul, sunt singurul care are carnet”, „Și ce s-ar întâmpla, ca și consecință, dacă tu n-ai mai putea conduce? Ar fi vreunul dintre ceilalți care ar putea să te ajute în această direcție?”„Păi, nu” „Aha, asta înseamnă că dacă tu ești singurul șofer, ca și consecință tu nu poți să bei nici măcar o bere. Te-ai gândit la asta?” Întrebând copiii despre consecințe, despre riscuri, despre beneficiile deciziilor, alegerilor pe care vor să le facă, îi ajuți să gândească. Practic, răspunsul corect va veni de la ei în timp. Tot ceea ce tu faci este să „pavezi” cumva viitorul anticipezi pentru ei ce urmează să se întâmple, făcându-i să se gândească la consecințe, la ce s-ar putea întâmpla. Mergând mai departe pe această idee, poți gândi împreună cu copiii tăi sau cu copilul tău și un plan B. Dacă se întâmplă asta ce poți să faci și dacă asta se întâmplă cum poți minimiza riscurile? Și o să închei cu un alt exemplu: „Mami, aș vrea să-mi sărbătoresc ziua de naștere acasă și să invit toți colegii din clasă” „Hm, ce interesant! Cred că ai vrea să-i inviți pe toți, într-adevăr ai foarte mulți prieteni și cam câți colegi ai vrea să-ți inviți?” „Păi, sunt 25”, „Hai să ne gândim împreună ce s-ar întâmpla dacă 25 de copii ar fi împreună, în această sufragerie? Cum îți imaginezi tu c-ați încăpea aici? Ce fel de activități crezi că ați putea face?” Întrebând copiii despre consecințele propriilor alegeri îi poți ajuta spuneam, să ia cea mai bună decizie. Asta se întâmplă în timp, îi ajuți să gândească. Îți aduci aminte că am vorbit despre planificare în avans, în ce te privește pe tine, adultul? Despre a anticipa ce urmează să se întâmple în așa fel încât să diminuezi riscurile sau să previi problemele care ar putea să apară, atât comportamentale dar, nu doar? Ei bine, folosind această tehnică îl ajuți pe copilul tău să învețe exact asta: să planifice viitorul, să anticipeze ce urmează să se întâmple, să analizeze riscuri, să se gândească la planul B, să se pregătească pentru ceea ce urmează să vină. Să înțeleagă ce-i în controlul lui și ce nu este în controlul lui, ce poate preveni și pentru ce se poate pregăti. Este o abilitate extrem de importantă pentru adultul care va deveni și din păcate nu prea are șansa s-o învețe din altă parte. Așa că întreabă-ți copilul despre consecințe și ajută-l să gândească viitorul."
  },
  {
    "id": 127,
    "title": "Cere timp de gândire",
    "text": "Unul dintre lucrurile care nu prea ne iese nouă ca părinți este să gândim înainte de a reacționa. Acesta este motivul întregului program pe care eu l-am construit, de a te ajuta să planifici, să te pregătești, să nu reacționezi doar. O tehnică în acest sens sau una dintre acele multe pe care deja le-ai aflat, este să nu te lași presat de timp. Nu te lăsa presat de copilul tău. Am să-ți dau un exemplu: ești cu copilul în magazin și copilul spune „Vreau jucăria aia, vreau înghețată, vreau...” Ești cu copilul acasă și spune „Vreau în tabără”, „Vreau afară”, „Vreau calculator”, „Vreau...” și tu simți nevoia să-i dai un răspuns instantaneu, că e da, că e nu, că e... Important este să-ți iei timp, adică dacă nu ești sigur ce răspuns vei da, cere timp de gândire. Nu-i nevoie să-i răspunzi atunci, pe loc. Tot ceea ce ai de făcut este să-i spui copilului tău „Am înțeles că-ți dorești această jucărie, este cu adevărat minunată”, „Te-am auzit când ai spus că vrei un laptop, lasă-mă să mă gândesc. Am nevoie de timp ca să-ți dau un răspuns. Lasă-mă să mă gândesc.” I-ați timp. De ce e important să nu răspunzi imediat, atunci când știi că nu ai un răspuns pregătit. O dată pentru că poți să-l eviți pe „nu”, poți să dai o altă variantă, poți să te gândești la o tehnică, să vezi cum împachetezi răspunsul tău în așa fel încât să-ți împarți controlul. Deci, o dată că-l eviți pe „nu”, a doua oară îți dai șansa să răspunzi cât mai eficient cu putință, folosind una dintre tehnicile pe care le-ai învățat. Un alt avantaj pentru a cere timp de gândire este pentru a te consulta. Poți să vorbești cu partenerul de viață, cu mama ta, cu un prieten atunci când știi că ai vrea să iei o decizie și nu ești foarte sigur. Ce implică asta, care sunt consecințele? Poate întotdeauna ajută să stai de vorbă cu altcineva. Pe de altă parte dacă chiar este o cerință care presupune niște resurse financiare, cum ar fi laptopul sau presupune libertatea pe care tu ai acorda-o copilului tău și încă nu ești foarte sigur, sigură dacă să faci asta. De exemplu, că își dorește să meargă într-o tabără singur sau cu prietenii, e bine să te consulți cu partenerul de viață, în așa fel încât copilul să înțeleagă că faceți „pachet”, că priviți lucrurile importante în aceeași direcție, în același sens și că vorbiți aceeași limbă. Cere timp de gândire, nu te simți presat să răspunzi „da” sau „nu” în acel moment."
  },
  {
    "id": 128,
    "title": "Satisface dorințele în fantezie",
    "text": "Îți propun să rămânem și în continuare pe tărâmul dorințelor copiilor. Până una alta este foarte clar că au foarte multe dorințe și este foarte greu pentru ei să facă o diferență între nevoie și dorință. Își doresc tot ceea ce văd, până la urmă este firesc să-și dorească toate aceste lucruri, doar că noi evident, nu putem satisface fiecare dorință a copilului. De cele mai multe ori când copiii au cerințe, fie le refuzăm, fie le acceptăm, fie venim cu argumente. Îți mai propun o tehnică foarte interesantă, să-i satisfaci copilului tău dorințele în fantezie. Am să-ți spun la ce se referă asta, dar înainte aș vrea să-ți aduci aminte despre realitatea copiilor, mai exact cum trăiesc ei. Există o linie foarte fină în mintea lor, între realitate și ficțiune. Într-adevăr copiii până la șase-șapte ani trăiesc foarte mult în lumea fanteziei, de aceea își doresc să fie prinți, prințese, se visează cu puteri supranaturale și le place foarte mult să fantazeze. Minciuna are inițial aceeași cauză. Ea apare pe la vârsta de patru ani și este modalitatea prin care copilul își aduce în realitate fantezia. Începe să spună că a mâncat munți de înghețată, că ia cumpărat bunica nu știu ce jucărie pe care și-a dorit-o, că a alergat, se laudă prietenilor lui, kilometri întregi, că a câștigat un maraton. Încep tot felul de dovezi de mândrie și nouă ni se pare că se dau mari, dar ceea ce încearcă ei să facă este să-și contureze individualitatea și să se pună pe ei într-o lumină favorabilă, dar asta față de ei înșiși. O să vorbim despre minciună cu altă ocazie, dar până atunci aș vrea să știi că această linie fină de demarcație, dintre realitate și ficțiune, în mintea copiilor, ne este foarte utilă dacă vrem să le dăm senzația că dorința lor este satisfăcută și să-i dea drumul. O să-ți spun la ce mă refer: copilul vine și spune „Mami, vreau și eu un câine”, înainte să-i spui „Câine o să-ți iei tu când o să fii mare, când o să fii la casa ta” sau „Exclus, eu nu accept vreun animal în casă” sau „Sigur, o să cumpărăm câine peste 4 ani când ne vom muta la o casă cu curte”, i-ai dorința ca atare. Ce ai de făcut este să empatizez „Hm, înțeleg că-ți dorești un câine. Drăguț și cum l-ar chema pe câinele tău? Și...cum ar arăta acest câine? Și ce culoare ar avea? Și ce-ai face cu el toată ziua? Când ai ieși în parc, cum te-ai juca cu el?” Toate aceste întrebări au menirea de-al face pe copil să-și imagineze că are deja câine. Cum s-ar juca, ce-ar face, cum l-ar chema, ce culoare are, ce rasă, unde ar dormi, când i-ar da să mănânce, ce i-ar da să mănânce, cum s-ar juca cu el. În momentul în care el își mută dorința în fantezie și-și imaginează că are deja obiectul sau ființa respectivă, în acest caz fiind câinele, e foarte posibil să-i dea drumul acestei dorințe. Deja dorința lui a fost satisfăcută. E posibil să revină cu această cerință, peste câteva zile, peste o săptămână, o iei de la capăt „A! despre câinele acela vorbim, și...are aceeași culoare? Te-ai gândit la vreun alt nume sau îl cheamă la fel?” De ce e importantă această tehnică și valoroasă totodată? Pentru că așa cum ți-am spus, șanse sunt foarte mari ca dorința lui odată satisfăcută la nivel imaginar, să fie abandonată. Și-a satisfăcut dorința nu mai are nevoie de ea. În al doilea rând dacă dorința nu este abandonată, măcar știi ce poți să faci cu ea, adică este foarte clar că al tău copil nu renunță la această dorință. E ceva foarte important pentru el. Poți folosi această tehnică de fiecare dată când al tău copil are o dorință care necesită o investiție de bani sau de timp, o reamenajare de spațiu sau pur și simplu își dorește ceva ce nu se poate întâmpla în acel moment. De exemplu, ești acasă cu el și ești singură și tatăl lui lipsește, poate câteva zile, i-a cerut-o jobul și copilul spune „Mi-e tare dor de tati, aș fi vrut să mă joc cu tati acum”. În loc să începi cu argumente logice „Știi, tati tău e la serviciu și are de muncit și-i place foarte mult jobul lui și vine acasă peste trei zile,” toate aceste argumente sunt logice, ia dorința lui și joacă-te cu ea, în fantezia lui. Empatizează în primul rând și spune-i „Hm, știu că ți-e dor de tati și mie mi-e dor de el, hai să ne imaginăm ce-i face cu el dacă ar fi aici? Ce fel de joc te-ai juca? Și dacă tati ți-ar citi povestea, ce poveste ți-ar citi? Și cum ar citi-o tati diferit față de mine?” Poți să te joci cu asta și el și-a imaginat deja că tati lui este acolo. Deja foarte mult din dorul lui a fost ars. La asta ajută această tehnică. Mă întorc, dacă nu renunță la dorință este clar că este una arzătoare și măcar știi ce să faci cu ea. Adică în momentul în care decizi poate să-i satisfaci acea dorință nu e ca și cum i-ai îndeplinit un moft. Dacă-i cumperi acea jucărie, pe care și-a dorit-o 6 luni, acea pereche de pantofi, laptopul sau chiar un animal, dacă vrei să aduci un animal în casă, va fi cu maximă bucurie, nu va fi soiul acela de jucărie cu care se joacă două ore și abandonează proiectul. Pentru că și-a dorit foarte mult acel obiect sau acea circumstanță sau acea ființă pe care o are alături și e clar că va avea grijă sau că-i va păsa. Este o dorință pe care i-ai satisfăcut-o și i-ai produs o foarte mare bucurie. Așa că înainte să refuzi sau să accepți dorința copilului, invită-l să și-o satisfacă în fantezie. Înainte să închei cu această tehnică aș vrea să verbalizez poate o suspiciune pe care o ai în acest moment, foarte mulți părinți o verbalizează. Dar, oare dacă eu îmi invit copilul să-și satisfacă dorința în fantezie sau mă joc cu dorința lui în fantezie, oare nu-l fac să-și dorească obiectul respectiv și mai tare? Oare nu zgândăr această dorință? Și dacă mă joc cu dorința în fantezie, oare la final nu mă va întreba „Bine, bine și-mi iei câinele ăla?” sau „Bine, bine, când îmi iei bicicleta?” De fapt nu-i așa, am să-ți dau o explicație foarte științifică, succintă, dar suficient cât să înțelegi cum funcționează creierul și al nostru, dar mai ales al copilului. Creierul nostru nu poate face o diferență concretă între realitate și imaginație. Ce vreau să spun cu asta? Închide ochii acum și imaginează-ți că mănânci înghețata ta preferată sau dulcele tău preferat. Ai salivat? Ei bine, asta se întâmplă, în momentul în care îți imaginezi că ai deja obiectul în față sau că l-ai gustat, papilele tale gustative nu joacă un rol în ceea ce face creierul. Creierul tău își imaginează că ai deja acea înghețată în gură și reacționează ca atare. Acesta este motivul pentru care tehnicile de relaxare funcționează. Dacă ești foarte stresat și te întinzi pe spate și vizualizezi că ești într-un loc preferat, de exemplu la mare, un loc care te liniștește, creierul tău va face asta pentru tine. Creierul tău a transformat imaginația în realitate. Același mecanism funcționează și invers. De exemplu, când noi ne punem filme și ne aducem aminte despre o întâmplare care ne-a enervat, poate că a fost acum o lună și noi retrăim acea întâmplare și ne enervăm. Filmul de atunci funcționează în realitate pentru noi acum și corpul reacționează ca atare. Repet, creierul nu știe să facă diferența dintre realitate și imaginație. La copii fantezia este și mai reală decât a noastră, pentru că ei nu se agață de aceleași informații, de aceeași judecată pe care noi o avem. Așa cum ți-am spus, copiii nu au conștiință până la vârsta de 7-8 ani. Ce înseamnă asta automat pentru creier? Nu există, asta e bine și asta e mai puțin bine, ei nu judecă, ei iau realitatea așa cum vine, întâmplările așa cum vin. Ceea ce reușesc ei să facă la nivel mental este mult mai puternic decât ceea ce reușim noi să facem la nivel mental. Placebo de exemplu, la copii funcționează mult mai eficient decât funcționează la adulti, pentru că ei chiar cred ceea ce li se întâmplă. Dacă la finalul acestui joc în fantezie, copilul te întreabă totuși „Și...? îmi iei câinele acela?” poți să folosești una dintre celelalte tehnici pentru a accepta sau a refuza această dorință a copilului. Dar merită să încerci."
  },
  {
    "id": 129,
    "title": "Folosește umorul",
    "text": "Cât de serios este parentingul și ce să faci dacă nu ești o persoană cu „umorul la pachet”."
  },
  {
    "id": 130,
    "title": "Întărește responsabilitatea copilului",
    "text": "În modulul anterior, unde am discutat despre responsabilitatea copilului, am amintit o tehnică foarte valoroasă și în contextul cooperării și aș alege să o repet și acum. E vorba despre întărirea responsabilității copilului cu privire la corpul lui, obiectele personale, alegeri și decizii. De ce aleg să reiau această tehnică? Odată pentru că am convingerea că ori de câte ori auzi o informație ea se așează mai bine și pe de altă parte și poate cel mai important pentru că foarte mulți părinți se confruntă cu refuzuri sau lipsă de cooperare din partea copiilor lor exact în aceste zone. Despre ce vorbim aici? Vorbim despre strângerea jucăriilor, schimbarea șosetelor, spălatul pe dinți, făcutul temelor, curățenia în cameră și o serie de alte lucruri care, categoric sunt responsabilitatea copilului. Hai să ne aducem împreună aminte despre ce e vorba în această tehnică. Dacă eu îi spun copilului meu „Schimbă-ți șosetele pentru că o să răcești” și eu insist în această direcție, a cui e responsabilitatea pentru că al meu copil să rămână sănătos și să se simtă bine? Păi, evident, este a mea, cu cât fac asta mai des cu atât copilul va refuza cooperarea. Ți-am propus atunci și-ți repet acum să-ți schimbi tehnica, schimbă metoda. Spune-i de fiecare dată așa „E corpul tău, tu ai cel mai bine grijă de tine, tu trăiești în acest corp toată viața ta. Am încredere în tine că știi dacă ți-e rece sau ți-e frig și poți să-mi ceri un pulover de rezervă sau șosete de schimb”. Dacă tu crezi că șosetele într-adevăr trebuie schimbate întreabă-ți copilul. „Ce-ai putea face pentru ca picioarele tale să nu mai fie ude. Ce-ai putea face în așa fel încât să nu-ți mai fie frig?” „Știi, e posibil să-ți fie frig”, „E posibil să cazi”, „E posibil să iei o notă proastă, dacă nu-ți faci temele”. Înlocuiește-l pe „o să”, categoricul „o să”, cu „e posibil să”. De foarte multe ori nu le va fi frig, nu vor lua o notă proastă, nu vor cădea de pe masa pe care s-a urcat și așa mai departe. Deci transformă-l pe „o să” în „e posibil să”. „E corpul tău, e alegerea ta, tu ai cel mai bine grijă de tine”. „Știi, jucăriile tale sunt responsabilitatea ta, eu doar te ajut să ți le duc în parc, pentru că tu ești încă mic să faci lucrul acesta. Pe măsură ce crești ți le vei putea duce în parc singur”. În parc fiind întreabă-l „Hai să vedem unde-ți sunt jucăriile, sunt ale tale. Eu te ajut să le cauți, hai să vedem cu câte jucării ai venit în parc?” „Păi, sunt trei” „Ne mai lipsește una, vrei să cauți această jucărie? Te rog, e jucăria ta, e responsabilitatea ta”. Cu cât repeți asta mai des cu atât copilul înțelege unde este limita responsabilității tale și unde începe responsabilitatea lui. În timp, desigur poate dura luni, ba chiar ani de zile, copilul înțelege care este treaba lui și cooperarea se întâmplă mai ușor. E valabil și în privința responsabilităților casnice sau domestice. Dacă nu ți-ai făcut atunci o listă cu responsabilitățile pe care copilul tău ar putea să și le asume în funcție de vârsta lui te invit să faci asta acum. Este copilul tău la vârsta la care poate să-și ducă farfuria la chiuvetă după ce-a mâncat? Ar fi bine să facă treaba asta. Cât de devreme o poate face? Încă de la doi ani. E la vârsta la care poate să și spele farfuria? E foarte bine să facă asta, cât de devreme? Poate și cinci ani. Sigur, poate nu ai vrea să pună mâna pe detergent poate doar o clătește și continui tu. E la vârsta la care poate sorta hainele și să le pună pe cele murdare și pe cele curate separat sau pe cele albe și cele colorate separat? Poate că face asta. Te poate ajuta la udat florile. Atunci când copilul are responsabilitățile clare autonomia lui este hrănită, controlul de asemenea, dacă și știe cum să facă asta, adică i-ai hrănit deja competența, cooperarea se întâmplă mult mai ușor. Hai să ne uităm acum împreună la ceea ce înseamnă responsabilitatea copilului pentru alegeri și consecințe. Întreabă-te de fiecare dată „Eu ca părinte, pot să las o consecință naturală să se întâmple? De exemplu: eu îl las pe copilul meu să se urce pe masă, îmi pot permite să-l las să și cadă?” Dacă tu îți permiți asta, e foarte bine ca el să învețe din aceste consecințe naturale. De exemplu pot să-mi permit să-mi las copilul să meargă cu tema nefăcută la școală? Îmi pot permite să-mi las copilul să iasă din casă într-o îmbrăcăminte bizară, știind că poate va crea în jurul lui puțină vâlvă? Sau alții chiar vor fi ironici la adresa lui? Pot să-mi las copilul să iasă afară în tricou fiindu-i frig? Este vreun caz de viață și de moarte? Pentru că dacă nu este, aceste consecințe naturale îi întăresc foarte mult responsabilitatea copilului. Tot ceea ce ai de făcut este să-i spui copilului ce fel de consecințe urmează să se întâmple. „Știi, dacă alegi să te urci pe această masă, e posibil să cazi și corpul tău va suferi. Asta este ceea ce vrei?” „Știi, dacă alegi să mergi cu tema nefăcută la școală este foarte posibil să fii citit și eventual să primești o notă proastă, în plus e posibil că dacă tu nu-ți faci tema să nu mai fii la curent cu toate informațiile pe care profesorul ți le-a transmis și în timp să nu mai ții pasul cu colegii tăi. Ai dori o asemenea consecință? Și cum te-ai simți dacă te ridică profesorul în picioare și tu nu ți-ai făcut lecțiile? Vrei să-ți asumi treaba asta? De fiecare dată repet, când poți să lași consecința naturală să se întâmple, asta crește cooperarea copilului și îi întărește responsabilitatea. Ți-aș propune acum să te uiți pe notițele pe care ți le-ai luat la modulul anterior să vezi ce anume păstrezi, ce anume adaugi în așa fel încât să crești responsabilitatea copilului tău, pe aceste trei zone importante: pe corpul lui, pe obiectele personale, camera lui și responsabilitățile lui și tot ce înseamnă alegeri și decizii. E ceva ce-ai adăuga, acum, în urma informației pe care ai primit-o suplimentar? Ce fel de alte responsabilități ai putea oferi copilului tău în așa fel încât să-i crești sentimentul de control, de autonomie și să întărești relația dintre voi?"
  },
  {
    "id": 131,
    "title": "Fă-ți treburile cu drag",
    "text": "Ai auzit probabil de suficient de multe ori de când ești părinte, cum că ai fi un model pentru copilul tău, cum că nu? un copil face ceea ce vede nu ceea ce i se spune. Am spus și eu acest lucru și o voi repeta la rândul meu, o să mai auzi treaba asta, ani de zile și știi ceva? cred într-adevăr că este adevărat. Asta nu-i neapărat simplu pentru că evident asta generează o foarte mare presiune pe umerii noștri. Oare facem bine? Oare ne comportăm bine? Oare cât din comportamentul nostru ar trebui să modificăm, în așa fel încât să rămânem autentici, dar să transmitem și modele, valori, principii pozitive copilului nostru. Tehnica despre care urmează să-ți vorbesc face parte exact din principiul modelului care ești tu și anume „fă-ți treburile cu drag”. Dacă tu te aștepți ca al tău copil să-și ducă responsabilitățile la îndeplinire, nu-i poți transmite că este o corvoadă să faci aceste lucruri. Să-ți spun la ce mă refer: ți se întâmplă vreodată să ajungi acasă, să spui „Ah, câte lucruri am de făcut! Trebuie să spăl vasele, trebuie să dau cu aspiratorul, mai am trei mail-uri de trimis și prefer să stau?” În momentul în care acesta este mesajul pe care tu îl transmiți, cum te aștepți ca al tău copil să spele farfuriile cu drag? Dacă noi tot ceea ce facem în casă vine cu...și noi ceea ce transmitem față de muncă este că e neplăcută, de ce ne-am aștepta ca ai noștri copii să facă acea muncă? Evident că își doresc să nu o facă. O să-ți mai dau un exemplu: copilul te întreabă, și mulți o fac, care-i motivul pentru care te duci la serviciu? Adică, de ce nu stai cu mine? Răspunsul clasic al părintelui: „Mă duc la serviciu pentru a câștiga bani, pentru a avea bani pentru jucăriile tale și mâncarea ta și toată această casă. Să ne putem permite toate aceste lucruri pe care ni le permitem”. Ce tocmai i-ai transmis copilului tău este că munca pentru tine nu e ceva plăcut, adică te duci la serviciu exclusiv pentru bani. Poate că ăsta e și adevărul, eu ți-aș dori să nu fie. Până una alta, de ce ar înțelege el că munca e ceva plăcut dacă tu îi transmiți că nu este și că singurul obiectiv pe care-l ai este să-ți achiți datoriile la casă, întreținere, telefon, mâncare și așa mai departe? Cel puțin până la o vârstă și e un lucru pe care-l știi foarte bine, copiii nu privesc sarcinile din casă a fi ceva neplăcut. Pur și simplu le face plăcere, să dea cu aspiratorul, să se plimbe cu mopul prin casă, să șteargă praful, toate aceste lucruri li se par naturale, li se par normale. Ei nu fac o diferență dintre joacă și ducerea la îndeplinire a responsabilităților. E un lucru pe care putem să-l păstrăm foarte mult timp. Dacă noi ne gândim că suntem modele pentru ei și că atunci când dăm cu aspiratorul, chiar dacă nu e ceva ce ne-ar face neapărat plăcere sau am prefera să stăm pe canapea și să citim o carte, putem să transmitem totuși că ne distrăm. Am putea chiar să ne propunem să ne distrăm. Poți să dai cu aspiratorul dând muzica tare și dansând împreună cu copilul tău. Poți să dai cu mopul desenând pe jos, habar n-am ce animăluțe, din apa pe care o folosești pentru spălat pe jos. Vasele se pot spăla și cu plăcere și în general, ceea ce tu transmiți față de sarcinile tale, va fi preluat de copilul tău ca atare. Deci, dacă mama sau tatăl meu îmi transmite că sunt niște sarcini neplăcute, neplăcute le voi primi și eu. Îmi transmit părinții mei că nu le face plăcere să se ducă la serviciu și să-și îndeplinească sarcinile la serviciu? De ce-aș avea eu vreo plăcere în a-mi face temele sau proiectele la școală? Păi, n-am. Pleacă de la această premisă și gândește-te ce transmiți copilului tău referitor la responsabilitățile tale. Vezi ce poți ajusta în așa fel încât copilul să primească mesaje preponderent pozitive."
  },
  {
    "id": 132,
    "title": "Implică-ți copilul în ceea ce faci",
    "text": "Am discutat în lecția anterior despre cum responsabilitatea copilului poate crește cooperarea. Poate părea bizar asta pentru mulți la prima vedere. Ce legătură este între responsabilitate și cooperare? Ei bine, este una foarte mare și sper c-ai înțeles-o și tu. Atâta vreme cât un copil se simte competent și responsabil pe ceea ce face primește din ce în ce mai mult control. Controlul lui se mărește, autonomia la fel și vrea din ce în ce mai mult control, deci din ce în ce mai multă autonomie, deci din ce în ce mai multă responsabilitate. Asta vine la pachet cu cooperarea, e un lucru fabulos. Ți-aș propune să rămânem și în această lecție, în același context al cuplului responsabilitate - cooperarea. Pentru a-i hrăni nevoia de control și de autonomie copilului tău și pe de altă parte, a-i hrăni și nevoia de competență este foarte util să-ți implici copilul în ceea ce faci. O să mă întrebi cât de greu poate fi asta, să-ți implici copilul în ceea ce faci. Am să-ți spun, lucru pe care-l repet aproape de fiecare dată când am șansa să am părinți în fața mea, este că pare a fi din ce în ce mai complicat. La ce mă refer mai exact? Copiii sunt cumva pasați, de la un adult la altul, cele mai multe dintre treburile casnice se fac în absența lor. De ce? Pentru că a le face împreună cu un copil necesită mult mai mult timp. Atunci se fac cumpărăturile în absența copilului, se face curat în absența copilului, se merge la bancă în absența copilului, la curățătorie, la service-ul auto și așa mai departe. Încercăm cumva ca toate lucrurile pe care noi le avem de făcut și responsabilitățile noastre să le facem înainte sau după ce ne întâlnim cu al nostru copil. Pe de o parte ăsta este un lucru remarcabil, pentru că da, ne facem mai mult timp împreună cu copilul nostru sau mai mult timp de calitate. Este o sabie cu două tăișuri, nu numai că el nu se simte implicat, adică nici nevoia lui de conectare nu este satisfăcută, dar el nu învață de fapt cum se trăiește. Cum arată viața reală, ce fac părinții mei când eu nu sunt în preajma lor? Ce se întâmplă la cumpărături? Ce se întâmplă la bancă? Ce se face la service? Cum se discută? Asta îi micșorează controlul și autonomia pentru că nu se mai simte sigur pe el sau pe ea. De aceea îți propun să-ți implici copilul în ceea ce faci, chiar dacă durează mai mult. Nu știu dacă a ajuns și la tine această povestioară, amuzantă, dar cinică în umorul ei, despre cum să te pregătești pentru un copil. Îți sugera acolo să umbli cu un sac de cartofi în față ca să te obișnuiești cu greutatea sarcinii, să-ți pui ceasul să sune noaptea din 2 în 2 ore și să te trezești, punându-ți un fond sonor cât se poate de deranjant. Era sugerat un radio pus între posturi, cu țiuitul ăla și după ce te-ai culcat să-ți mai pui ceasul să sune, peste încă 5 minute. Dimineața, la prima oră, probabil 5, să te pregătești să desenezi sau să te joci cu plastilină, când afară este încă întuneric. Sărind peste alte sfaturi din acestea, amuzante, dar cinice ți se sugera așa: dacă vrei să te duci cu un copil mic la supermarket, cumpără-ți întâi o capră. Du-te cu capra la supermarket și așează la loc pe rafturi toate produsele pe care capra le dărâmă, plătește-le pe cele pe care capra le consumă, convinge capra să stea lângă tine, fără să o legi și așa mai departe. Dacă vrei să faci doi copii, cumpără-ți două capre. E amuzant, într-adevăr. Evident, caprele nu cresc, copii da. Deci avem toate șansele să ne fie din ce în ce mai simplu, nu din ce în ce mai complicat. Ce-am vrut să subliniez prin această istorioară? Durează mai mult să mergi cu copilul tău la supermarket? Evident. Durează mai mult să-l implici la cumpărături, în loc să-l lași în căruciorul de mărfuri, cu o tabletă, telefon sau cu covrigi pentru a-l ține ocupat și a salva timp pentru tine? Sigur că da. Durează mai mult să gătești împreună cu copilul tău? Evident, iar bucătăria va fi probabil, un dezastru. Doar că luîndu-ți timp să faci lucrurile acestea împreună cu copilul tău, implicându-l în ceea ce faci, competența lui pe fiecare sarcină, pe fiecare activitate crește. Nevoia lui de cooperare de asemenea, pentru că se simte parte din... Va fi din ce în ce mai ușor atunci când mergi cu al tău copil la supermarket, să înțeleagă de ce cumpărăm anumite produse, de ce nu le cumpărăm pe altele, cum ne gestionăm banii, cum te poate ajuta să-ți aducă produse în coș sau să le descarce pe conveior și mai apoi în plase. Cum acasă te poate ajuta să pună toate aceste lucruri în rafturi, la locurile lor. Este doar un început care poate să ducă în ani nu numai la un adult responsabil și competent, dar la o relație cât se poate de bine sudată între voi. Așa că implică-l în tot ceea ce faci, chiar dacă asta necesită mai mult timp și mai multă răbdare din partea ta."
  },
  {
    "id": 133,
    "title": "Păstrează-l pe „nu” pentru situații de urgență",
    "text": "Cred că ai înțeles deja, că scopul nostru până la urmă nu este să satisfacem fiecare dorință a copilului nostru. Nicidecum. Copiii care au toate dorințele satisfăcute sunt cei mai puțin motivați copii, cei mai puțin responsabili și aceia cu care te înțelegi de fapt cel mai greu. Cred că ți-ai mai dat seama până acum că toate tehnicile pe care eu le-am prezentat și tu le-ai învățat sunt menite să-l evite cât se poate pe „nu”. În momentul în care copilul are o cerință facem tot ceea ce putem pentru a evita să răspundem cu „nu, pentru că...” Ai învățat o serie de tehnici în această direcție, de aceea această lecție este menit să te încurajeze să păstrezi „nu”-ul pentru situații de urgență. De ce? Dacă tu-l folosești foarte des pe „nu” și copilul este într-o situație în care chiar trebuie să înțepenească. De exemplu, îl vezi că aleargă către o mașină, dacă tu spui în acel moment „nu” sau „stop” copilul tău nu se va opri. Este atât de obișnuit cu „nu” încât va trece ca și cum nu s-ar fi întâmplat. Acesta este motivul pentru care este util să-l păstrezi pe „nu” pentru situații de urgență, pentru momentul în care nu ai timp să-i explici, când el trebuie să reacționeze imediat. Dacă spui „nu” cu certitudine atunci se va opri, că-i vorba despre alergatul în fața mașinii, atins un obiect periculos, momentul în care știi că dacă va atinge un obiect, acela se va răsturna și se poate lăsa cu pagube, atât pentru el cât și tine. Acele momente într-adevăr serioase în care ai nevoie de o reacție rapidă din partea copilului tău. Sper c-ai înțeles totodată că păstrându-l pe „nu” pentru situații de urgență și evitându-l pe „nu” în toate celelalte cazuri, asta nu înseamnă că noi nu refuzăm cerința copiilor. Evident, așa cum am spus, nu le vom satisface toate dorințele. E important în schimb cum argumentăm asta, cu ce fel de tehnici venim, cum empatizăm cu al nostru copil, care este alternativa pe care o oferim și toate celelalte lucruri pe care deja le-ai învățat. Faptul că-l evităm pe „nu” asta nu înseamnă că-i vom satisface toate dorințele. Păstrează-l pe „nu” pentru situații de urgență. În lecția următoare vei vedea o altă tehnică fabuloasă, pe care o poți folosi zilnic și de fiecare dată când ești într-o luptă de putere, adică când tu îți dorești ceva și copilul tău își dorește altceva. Va fi, dacă vrei, moțul pe care-l punem pe tortul pentru obținerea cooperării . Hai să ne vedem puțin mai târziu."
  },
  {
    "id": 134,
    "title": "Oferă variante în limită – Partea I",
    "text": "Tehnica pe care urmează să ți-o prezint este una dintre cele mai eficiente tehnici pe care le știu pentru obținerea cooperării și pentru hrănirea nevoii de autonomie și control a copilului tău în condițiile în care nu mai există afară și la fel cum autonomia noastră a fost îngrădită, la fel și autonomia copiilor este din ce în ce mai îngrădită. De ce este o tehnică atât de valoroasă? Pentru că o poți folosi oricând. Zilnic, de o sută de ori pe zi. Se numește „oferă copilului tău variante în limită”, adică dă-i să aleagă două, trei variante, în limită. Înainte să-ți spun care este principiul acestei tehnici și cum funcționează ea tehnic, aș vrea să-ți spun mai întâi despre lucrurile pe care mulți părinți le fac greșit. Sunt foarte mulți părinți care-mi spun „Da, eu îi dau de ales copilului meu întotdeauna” și eu întreb „Mai exact, ce faci?” „Păi, eu îmi întreb copilul, ce vrei să mănânci? Asta înseamnă că e alegerea lui, așa-i?” Hai să ne uităm un pic la aceste întrebări deschise: ce vrei să mănânci, unde vrei să mergem, cu ce vrei să te îmbraci. Dacă ne aducem aminte despre stilurile de parenting, cu ce-ți seamănă aceste întrebări? Exact, cu părintele permisiv, simbolul părintelui permisiv. Nu există nici un fel de limită, copilul poate alege absolut orice. Este o întrebare pe care nu te-aș sfătui s-o folosești, până când nu o iei treptat în această direcție. Dacă tu-ți întrebi un copil de 2-3 ani, chiar și 4 sau 5 ce vrei să mănânci, cu ce vrei să te îmbraci, unde vrei să mergem, unde vrei să stai, ceea ce faci tu în acel moment este să-ți pui copilul într-o stare de panică. Copilul tău în acel moment intră în panică. Ți se pare bizar? Gândește-te la cum funcționează creierul unui copil la această vârstă, faptul că nu are cortexul prefrontal încă bine conturat. Gândește-te la tine, într-un magazin preferat, într-o librărie, într-un magazin de haine, undeva unde chiar ți-ai cumpăra foarte multe lucruri din cele care sunt expuse și eu vin și îți adresez această întrebare „Ce îți alegi de pe aceste rafturi, un singur obiect? Este foarte dificil până și pentru noi adulții să luăm o astfel de decizie, pentru copiii mici este aproape imposibil. Plecând de la lista de „așa nu” nu îți întreba copilul ce anume vrei să faci? întrebare deschisă, fără un cadru limitat pe care să-l construiești în timp. Un alt lucru pe care-l fac părinții este că oferă copiilor variante, fără nici o limită. De exemplu: cu ce vrei să te îmbraci, cu acest pantalon sau cu acest pantalon? ce jucărie dorești, aceasta sau aceasta? ce mâncare vrei, mâncare de mazăre sau mâncare de pui? când vrei să te uiți, mai devreme sau mai târziu și așa mai departe. Le oferă două chiar și trei variante, dar nu există cadru. Cu ce seamănă această tehnică? Cu același parenting permisiv, pentru că nu există nici un fel de limită. Dacă eu îmi întreb copilul „ce vrei să mănânci mazăre sau salată cu pui?” el poate foarte bine să-mi răspundă „cartofi prăjiți”. Și atunci ce fac? Dacă eu îmi întreb copilul „cu ce pantaloni vrei să te îmbraci, cu acesta sau cu acesta?” și el spune „cu fusta aceea” ce fac, unde mă mai întorc, care este limita mea? Deci nu folosi nici măcar două variante cel puțin până nu ai o limită foarte clar stabilită și copilul tău o știe. Asta despre părinții care oferă variante, pentru că o serie de alții nu o fac și au tot felul de cerințe către copiii lor, care oricât de drăguțe ar fi formulate, nu lasă copilului nici un fel de decizie de luat sau de alegere de făcut. „Te rog să te urci în mașină”, „Te rog să-ți mănânci sandwich-ul”, „Te rog să te îmbraci mai repede”, „Vino la masă să-ți mănânci supa” „Închide televizorul, te rog!” Oricât de drăguțe le-am formula, de elegant și de politicos, cu „te rog” sau fără „te rog”la coadă ele sunt parte din parentingul autocrat. Dacă facem asta cât se poate de des sau zilnic, nu facem decât să nu-i oferim copilului nostru șansa de-ași hrăni nevoia de autonomie și de control. Acesta este motivul pentru care ar trebui să existe o cale de mijloc. Nici să-i dăm copilului nostru indicații, să enumerăm cerințe, chiar cu „te rog” sau fără. Atunci el nu are nici o alegere de luat, nici o decizie de făcut și nici să-i dăm copilului nostru variante sau alternative fără nici o limită sau să-l întrebăm pur și simplu ce vrea să facă, ce vrea să mănânce și așa mai departe, întrebări sau abordare care fac parte din parentingul permisiv. Care este calea de mijloc, în așa fel încât tu să-ți atingi limitele tale, principiile tale și valorile tale, dar și copilul să poată face alegeri și să poată lua decizii. Îți voi spune în lecția următoare care este formula corectă prin care poți oferi copilului tău variante în limită. Ne vedem numaidecât."
  },
  {
    "id": 135,
    "title": "Oferă variante în limită – Partea a II-a",
    "text": "Bun! Hai să vedem împreună cum funcționează această tehnică. Te previn că foarte mulți părinți găsesc că este dificil s-o pună în practică, altora le este foarte simplu. Cred că până la urmă este pur și simplu vorba despre exercițiu sau cât de bine te simți cu ideea de a alege, în ultimă instanță. Așa cum ți-am spus este o mare diferență între ai spune copilului tău „Te rog să te speli pe dinți” ceea ce poate îți sună politicos, dar este parenting autocrat, copilul nu are nici o alegere de făcut și ai spune copilului tău, parenting permisiv, „Dacă vrei să te speli pe dinți, cred că ar fi o idee bună”. Probabil că ai râde, ok ,nu există nici o opțiune în a se spăla pe dinți. Se spală pe dinți sau nu se spală pe dinți. Am să-ți spun că există foarte multe opțiuni, în orice. Iată cum funcționează această tehnică, care este principiul din spate, scheletul pe care vei construi. Întâi anunți limita, cerința, valoarea, principiul sau comportamentul pe care ți-l dorești demonstrat de către copil, apoi îi oferi două, trei variante și închei cu „tu alegi, tu decizi, este alegerea ta, cum vrei tu”. Uite cum ar suna, în loc să-i spui copilului „Spală-te pe dinți, te rog” sau „Dacă vrei să te speli pe dinți bine, dacă nu, e alegerea ta”, îi spui copilului tău așa „Până te culci dinții tăi ar trebui să fie curați” aceasta este limita „Când alegi să te speli, înainte sau după poveste, e alegerea ta? Cu ce periuță vrei să te speli cu aceasta sau cu aceasta? Tu decizi. Care este pasta de dinți pe care ai vrea să o folosești, aceasta sau aceasta? Ce zici? Unde vrei să te speli pe dinți, în baia mea sau în baia ta? Cu cine vrei să te speli pe dinți? Cu mine sau cu tati? Cu mine sau singur? E alegerea ta.” Îți sună la fel? Este o foarte mare diferență. E o mare diferență între ai spune copilului tău „Te rog să te așezi la masă să-ți mănânci supa” sau ai spune „Ce vrei să mănânci supă sau salată de varză? Sau mănâncă și tu ceva, orice, e alegerea ta, parenting permisiv și ai spune copilului tău „Aș vrea să mănânci o mâncare sănătoasă”, aceasta este limita pe care tu i-o transmiți, mâncare sănătoasă. „Ce-ți alegi între supă și mâncare de pui? Tu alegi.” E o mare diferență între ai spune copilului tău „Te rog să te îmbraci gros, că afară plouă” autocrat și ai spune „E alegerea ta, te îmbraci cum vrei, dar vezi că afară plouă” O altă diferență este să-i spui copilului „Afară plouă, aș vrea să te îmbraci adecvat cu vremea de afară” aceasta este limita. „Cu ce vrei să te îmbraci, cu acești pantaloni sau cu acești pantaloni? Este alegerea ta.” Tot ceea ce faci tu este să pui în primul rând limita, cerința credința ta, valorile sau principiile pe care vrei să le sădești în copil sau le vrei demonstrate de către el. Îi dai două maxim trei variante și închei cu „tu alegi”. Poți să faci asta de o sută de ori pe zi. „Te rog să te așezi la masă, pe ce scaun vrei să stai, pe acesta sau pe acesta? Tu alegi.” Suntem în mașină și mașina nu pleacă până când nu are toată lumea centurile puse, limita. „Îți pui tu singur centura sau ți-o pun eu? Este alegerea ta.” Poți să faci asta de o sută de ori pe zi, dacă faci asta de cât de multe ori poți într-o zi, îi hrănești nevoia de control și de autonomie copilului tău. „Aș vrea să mănânci un fruct. Fructele sunt sănătoase pentru corpul tău, au vitamine, au enzime, ce-ți alegi între măr și pară?” Poți să faci asta cu un copil de 6 luni. „Tu alegi”. Dacă tu folosești tipul acesta de limbaj cu un copil, îl va folosi la rândul lui mai târziu. Cu cât îi hrănești nevoia de control, de autonomie mai repede, cu atât vei preveni refuzurile care urmează. Alte câteva exemple: „Televizorul trebuie închis, îl închizi tu sau îl închid eu? Tu alegi”. Repet, poți să faci asta de foarte multe ori pe zi. Foarte mulți părinți au tendința de a-mi spune când aud această tehnică „Bine, bine, dar tot o să refuze, ce contează dacă eu îi dau alegere o să spună - nu vreau”. Dă-mi voie să fiu sceptică cu privire la acest aspect, de ce? Pentru că tot ceea ce tu ai făcut până în acest moment a fost să înțelegi nevoia de control și de autonomie a copilului tău. În plus toate tehnicile pe care noi le-am discutat vin pentru a-i hrăni nevoia de control și de autonomie . Ce înseamnă asta? Înseamnă că previi refuzurile. Copilul nu mai simte nevoia să se pună pe picioarele din dărăt ca să-ți arate că poate fi și el în control din când în când. Hrănindu-i constant nevoia de autonomie descurajezi de fapt refuzurile, este o fundație pe care o faci zilnic. Nu te gândi doar la refuzurile de acum, pentru că da, o singură tehnică s-ar putea să nu le rezolve. E vorba despre tot ce faci în spate, despre cum îi hrănești toate cele trei nevoi psihologice de bază, în așa fel încât să previi aceste comportamente negative. Cu toate acestea, chiar folosind această tehnică „știi, dinții tăi ar trebui să fie curați înainte să ajungi în pat, cu ce vrei să te speli cu asta sau cu asta? ce-ți alegi?” Copilul spune în continuare „nu vreau” ceea ce ai de făcut mai departe este să iei măsuri. Dar despre diferența dintre pedeapsă și disciplină vom discuta abia în capitolul 8. Tot ceea ce eu încerc să fac și sper să ai răbdare în această direcție, este să te încurajez să faci tot ce poți pentru obținerea cooperării. Foarte mulți părinți sar direct în pedeapsă sau direct în ceea ce eu numesc disciplină și fac problemele comportamentale din ce în ce mai mari. Deci, fă tot ce poți pentru obținerea cooperării, dacă ai pus în practică ce-am discutat până acum refuzurile se diminuează. Încearcă de mâine să folosești această tehnică și dă-i cât de multe variante poți copilului tău, în limită. Ai să vezi câte lucruri poți schimba, chiar plecând doar de la această tehnică. Ai văzut care este scheletul acestei tehnici pe care noi putem construi, propune-ți să faci asta zilnic. În momentul în care tu hrănești nevoia de control a copilului tău zilnic, îți spuneam și ți-o repet, refuzurile lui se diminuează. Fă-ți o listă cu lucrurile pe care i le poți spune copilului tău, pe baza acestei tehnici. Cum îi poți da să aleagă două, trei variante în cadrul limitelor tale? Ce vei vedea în lecția următoare este cum folosești această tehnică, nu doar zilnic ci atunci când ești într-o luptă de putere. Mai mult vei vedea care sunt beneficiile ei pe termen lung, ce clădești în copil și de unde o începi și ce faci mai târziu pe parcursul anilor cu această tehnică. Hai să ne vedem puțin mai târziu."
  },
  {
    "id": 136,
    "title": "Oferă variante în limită – Partea a III-a",
    "text": "Aș vrea să-ți ofer câteva detalii, amănunte despre această tehnică pe care îți spuneam, eu o consider extrem de valoroasă, pur și simplu pentru că funcționează. Copiii reacționează la ea imediat, pentru că le place să ia decizii, le place să facă alegeri. Hai să analizăm puțin ce se poate întâmpla cu această tehnică. Dacă tu îi spui copilului tău „Ce îți alegi între mâncare de mazăre și spanac?” iar el spune „Cartofi prăjiți” va trebui să te întorci din nou și să explici de ce cartofii prăjiți nu sunt o idee bună și asta-ți ia foarte mult timp. Dacă așezi în schimb limita, prima și spui copilului tău „Aș vrea să mănânci o mâncare sănătoasă, ce-ți alegi între asta și asta? Tu alegi!” Dacă el vine cu varianta „Cartofi prăjiți” poți pur și simplu să empatizez cu el și să-i spui „Înțeleg de ce-ți dorești cartofi prăjiți. Cartofii prăjiți sunt într-adevăr delicioși, doar că știi, cartofii prăjiți nu sunt o mâncare sănătoasă. Acesta este motivul pentru care îi mâncăm mai rar sau doar o dată pe săptămână, dacă de exemplu tu ai o limită în acest sens. Poți să-ți alegi o altă mâncare sănătoasă, în afară de aceste două variante pe care eu ți le-am oferit? O altă mâncare pe care o avem în frigider? O altă mâncare pe care ți-o pot pregăti în 5 minute?” În felul acesta combini două tehnici, adică îi spui și care sunt limitele tale, ce ești dispus sau nu ești dispus să faci. Poți să găsești în meniu o altă mâncare sănătoasă în afară de aceste două, trei, variante pe care ți le-am propus? Care este marele beneficiu al acestei abordări? Copilul învață în timp să gândească alternative în cadrul unor limite. În felul acesta „rotițele” lui încep să se miște, va veni cu tot felul de alte soluții și ăsta este un lucru foarte bun, până la urmă. Tu i-ai oferit două variante și el vine cu a treia și tu poți să întărești opțiunea pe care el a avut-o „Te-ai gândit foarte bine, într-adevăr acest fel de mâncare este unul sănătos. Te-ai gândit foarte bine, asta vei mânca”. De ce mai este foarte bună această tehnică? alt beneficiu mare al ei. Începi prin ai spune copilului tău limita și vei avea șansa să faci asta luni de zile, ani de zile, adică „înainte să te culci dinții tăi ar trebui să fie curați”, „aș vrea înainte să te culci să-ți strângi jucăriile” și apoi îi oferi copilului tău două, trei variante. Dacă tu îi repeți limita copilului de foarte multe ori, la un moment dat, peste niște vreme, un an, doi sau trei, poți să nu mai pui limita în față, poți să-i oferi copilului tău doar două variante și să-l întrebi ce-ți alegi între supa asta și mâncarea asta? De ce? Pentru că el a înțeles deja care este limita ta. Poți să faci asta iarăși câteva luni de zile sau chiar ani de zile, până când poți să-ți întrebi copilul pur și simplu, ce vrei să mănânci. Deci cum funcționează? Dacă al tău copil are, să spunem, 6 luni sau 8 luni, poți să folosești această tehnică cu el de fiecare dată. Vorbind despre mâncare sănătoasă, „aș vrea să mănânci un fruct, ăsta sau ăsta?”, „îți citesc o singură poveste, ce-ți alegi între asta și asta?”, „mă joc cu tine, un singur joc, ce-ți alegi între acesta și acesta?” Peste niște vreme, probabil doi sau trei ani, dacă tu ai avut șansa să-i spui copilului tău „aș vrea să mănânci o mâncare sănătoasă” și această limită a fost asimilată, a fost asumată, a înțeles-o. știe despre ce-i vorba, poți să-i oferi două, trei variante fără să mai pui limita în față. Faci asta doi, trei ani după care-l întrebi pe copilul tău „ce vrei să mănânci” pur și simplu. Iată un alt motiv pentru care lucrurile dacă le faci așa cum trebuie și eficient poți să devină din ce în ce mai simple nu din ce în ce mai complicate. Copilul tău va ști să răspundă la întrebarea „ce vrei să mănânci?”, „cu ce vrei să te îmbraci?” pe măsură ce crește. Ai un copil deja mare? Nu e niciodată târziu să stabilești limitele. Vor fi pe măsura vârstei copilului. Atâta vreme cât tu ți-ai anunțat limita, păstreaz-o și variantele pe care le oferi, două sau trei, până când te asiguri că al tău copil a înțeles limita. După ce-a înțeles limita, poți să-i oferi doar două sau trei variante, pentru ca mai apoi să ridici pur și simplu și limitele și variantele și să-ți întrebi copilul deschis, ce vrea să facă, ce vrea să mănânce. care-i jucăria pe care și-o dorește, cum vrea să-și petreacă timpul și așa mai departe. Hai să vedem împreună cum ai putea folosi această tehnică în lupta de putere. Ești, de exemplu, cu al tău copil la magazin și spune „Mami vreau această jucărie, te rog! Îmi place foarte mult”. Înainte să-i spui „Da, ți-o cumpăr” sau „Nu, pentru că ai deja prea multe acasă”, „Nu, pentru că nu-i potrivită pentru vârsta ta”, toate celelalte lucruri pe care am agreat deja că nu le faci, poți să folosești una dintre celelalte tehnici pe care le-ai învățat deja. Poți să-i spui „O primești după ce renunți la una pe care o ai deja acasă” dacă este de exemplu, asta problema, că are prea multe jucării acasă. Dar dacă ai folosi această tehnică, opțiuni limite, uite cum ar suna „O jucărie sau un joc interesant! Înțeleg de ce ți l-ai dori. Ai prea multe jocuri acasă, acesta va rămâne în magazin” limita este clară, jocul rămâne în magazin. „Poți, fie să primești acest joc după ce renunți la unul pe care-l ai deja acasă, fie ți-l cumperi din banii tăi de buzunar. Tu alegi”. Aceștia sunt cei trei pași. Funcționează aproape de fiecare dată, pentru că i-ai spus că ești dispus să-ți împarți controlul. Copilul tău cere ciocolată, tu nu vrei să-i cumperi sau nu dorești, ce poți să faci cu această cerință, pe baza acestei tehnici? Înțeleg de ce-ți dorești ciocolată, ciocolata este delicioasă, dar știi ciocolata nu este un dulce sănătos. Acesta-i motivul pentru care mâncăm ciocolată mai rar sau o dată pe săptămână. Dacă aceasta este limita pe care tu ai stabilit-o. În parenteză fie spus, dacă nu ai stabilit o limită în sensul acesta și copilul tău cere tot timpul dulciuri, si putea să-i stabilești o limită. Dacă vrei ceva sănătos, îți continui tehnica, poți să mănânci fie o plăcintă cu mere, fie un biscuit de ovăz, ce-ți alegi? Ești cu copilul tău în parc și copilul tău nu vrea să plece, tu vrei să pleci, pregătești terenul și-i spui copilului tău „Urmează să plecăm în 10 minute, mai avem 2 minute apoi plecăm și copilul tău vrea în continuare să rămână în parc. Ceea ce poți să-i spui copilului tău este „Știu că vrei să mai rămâi în parc, e greu să te desprinzi de parc când îți place atât de mult să te distrezi, așa-i? O să venim în parc și mâine, acum chiar trebuie să plecăm (limita e clară). Vii tu cu mine de mânuță sau te iau în brațe și mergem. Tu alegi!” Ai un copil mai mic care vrea să intre în groapa cu nisip, de exemplu și groapa cu nisip este udă, plină de noroi. Tu ai vrea să-ți ții copilul curat, pentru că nu ai haine de schimb și e suficient de răcoare afară. În loc să-i explici doar, de ce să nu intre în groapa cu nisip sau ce poate să facă în schimb, pe baza acestei tehnici iată ce ai putea să-i spui „Știu că vrei să te joci la nisip, nisipul este ud și hainele tale se vor uda, e important să rămâi uscat. Dacă vrei să te joci poți fie să te dai în leagăn sau fie să ne alergăm unul pe celălalt. Mă alergi tu primul sau te alerg eu prima, ce-ți alegi?” Tehnica aici este să-i dai copilului tău cât mai mult din ceea ce-și dorește acum, în același timp respectându-ți limitele sau principiile tale. Vă împărțiți controlul, tu pe al tău și el pe al lui și ajungeți la cea mai bună decizie, și pentru unul și pentru celălalt. Dacă faci asta cât se poate de des, va înțelege atunci când un refuz este un refuz și nu poate primi o alternativă sau nu i se poate satisface dorința, pur și simplu. De ce funcționează această tehnică? Tocmai pentru că ne bazăm pe faptul că, copiilor le place să ia decizii și să facă alegeri, adică noi mutăm cumva atenția copilului de la „dacă vreau să fac” la „cum”, „când”, „cu cine”, „în ce condiții”, „acum sau mai târziu”, „cu asta sau cu asta”, „cu ce”. Dându-i variante de ales copilul își asumă comportamentul pe care noi îl cerem, adică îl acceptă, gândindu-se la „cum”, „când”, „cu cine”, „în ce condiții” poate să demonstreze acel comportament. Dacă tu folosești această tehnică, o va învăța și copilul tău. De ce e bine să o învețe? Pentru că este cea mai bună tehnică pentru a rezolva un conflict. Eu vreau ceva, tu vrei altceva, hai să vedem cum facem, în așa fel încât să obțină fiecare cât mai mult din ceea ce ne dorim. Vei vedea că în timp copilul tău aplică și-o va face corect la un moment dat, această tehnică în parc, când unul dintre copii, de exemplu, nu-l lasă să se dea în leagăn și copilul tău spune „Știu că-ți place să te dai în leagăn, dar vreau și eu să mă dau în leagăn. Hai să vedem cum facem, fie ne dăm pe rând, fie tu te dai jos acum și mă dau eu și tu faci altceva. Ce zici?” De cele mai multe ori copiii confruntați cu variante de soiul acesta, rămân mască pentru că nu se așteaptă la astfel de comportament. Astfel vei avea un copil asertiv și politicos în același timp. Așteaptă-te ca inițial copilul tău să nu folosească tehnica corect, s-a întâmplat și la fiul meu, când a început să spună lucruri de genul „Fie îmi pui desene animate, fie mă supăr pe tine. Ce-ți alegi?” M-a amuzat foarte tare când a încercat să formuleze asta. Știi când eu îți ofer două sau trei variante de alegere se pot întâmpla toate trei, toate trei sunt în cadrul unor limite sau principii și ne mulțumesc aceste variante și pe mine și pe tine. Hai să vedem variantele pe care tu mi le-ai propus, în ce măsură ne mulțumesc pe amândoi? Abordând această tehnică îl poți face pe copilul tău să găsească într-adevăr variante, în așa fel încât și unul și celălalt să fie satisfăcuți. Ce-ți propun să faci acum cu această tehnică? Chiar te invit să-ți iei timp și să gândești, uită-te la limitele pe care le-ai stabilit, la principiile, la valorile tale, la ce-ai vrea să se întâmple, la un calendar săptămânal de exemplu. Gândește-te la opțiunile pe care le poți oferi copilului tău, în așa fel încât limita ta să se întâmple și el să poată avea decizii de luat și alegeri de făcut. Îți dau un singur exemplu, după care te voi lăsa să te gândești. Copilul tău refuză să se spele pe cap? Stabilește o limită în sensul acesta. Se va spăla pe cap, sâmbăta. Gândește-te, ce fel de opțiune ai putea să-i oferi copilului tău? Îi vei spune „Astăzi este ziua în care te speli pe cap. Până te culci părul tău va trebui să fie curat. Când vrei să te speli pe cap? Înainte sau după desene animate? Cu cine vrei să te speli pe cap? Cu mine sau cu tati? Cu ce vrei să te speli pe cap? Cu șamponul acesta sau cu șamponul acesta? Cum vrei să te speli pe cap? Baie sau duș?” Ai văzut deja cam care sunt variantele cu care poți jongla. Te las să gândești alternative în limitele tale."
  },
  {
    "id": 137,
    "title": "Recapitulare Capitolul 5",
    "text": "Hei! Îți vine să crezi sau nu, am ajuns la finalul celui de-al 5-lea capitol. Ești înarmat acum cu tot ceea ce trebuie să știi legat de cooperarea copilului tău. Îți aduc aminte de unde am plecat. Am plecat de la Triunghiul Competenței. De la \"știu\" - deci am cunoștințele necesare, de la \"pot\" - adică am abilitățile necesare și am exersat și \"vreau\" - vreau pentru că trebuie sau vreau pentru că vreau eu. Ai văzut o listă de \"așa nu\", atunci când îți dorești cooperarea copilului tău și ce înseamnă, de fapt, pentru tine, nevoia de control. Ai văzut care este sursa frustrărilor noastre: nevoia exacerbată de Control. Plecând de la lista de \"așa nu\", pe care sper că deja ai exclus-o, ai văzut care sunt toate tehnicile care te ajută, mai ușor, să obții cooperarea copilului. De unde pleci? Începi de la stabilirea unor principii sanatoase, de la limite simple și clare. Ce poți, ce ești dispus să faci, în funcție de vârsta copilului tău. Știi vorba aia cu \"Dacă singura unealtă pe care o ai la îndemână este un ciocan, tot ceea ce vei căuta în jurul tău va fi un cui\"? Ei bine, acum ai o trusă de scule cu adevărat impresionantă. Adică, ai o serie de unelte pe care le poți folosi pentru obținerea cooperării copilului tău. Fiecare dintre tehnicile pe care ți le-am prezentat, funcționează. Nu funcționează toate în fiecare situație, dar vei putea alege ce tehnici, ce unelte să folosești, în funcție de situație. Cu cât folosești mai multe, cu atât nevoia de autonomie sau de control a copilului tău va fi hrănită. Ce înseamnă asta? Înseamnă că vei preveni o serie dintre refuzurile copilului tău, pur și simplu, pentru că nu va mai simți nevoia să refuze. Atunci când vei avea parte de refuzuri, vei ști ce să faci diferit. Hai să vedem, ce să faci acum cu toate aceste informații? Ce m-a ajutat pe mine și i-a ajutat pe foarte mulți părinți, este să iei două, poate trei dintre tehnicile cu care simți că ai rezonat cel mai mult și să îți propui să le folosești în zilele următoare. Îți va fi dificil să le pui pe toate în practică deodată, dar cum mâncăm un elefant? Bucățică, cu bucățică. Așadar alege două-trei tehnici, folosește-le în mod curent până când simți că-ți iese ușor, că le faci, pur și simplu, fără să te mai gândești la ele. Mai apoi, mai adaugi două-trei și tot așa, în timp, îți vor ieși toate. E nevoie doar de puțină răbdare și de multă practică. Așa că, spor la treabă! În felul acesta, cooperarea copilului tău va fi mult mai simplu de obținut. Îți doresc să obții asta."
  },
  {
    "id": 3876,
    "title": "Testare rapidă cunoștințe - Capitolul 5",
    "text": "Completează quiz-ul pentru a verifica cunoștințele și tehnicile asimilate în Capitolul 5. Durează 5 minute.  Succes!"
  },
  {
    "id": 138,
    "title": "Introducere Capitolul 6",
    "text": "Copiii au probleme, părinții au probleme. Iar noi ne întrebăm \"Oare, asta o fi problema mea sau o fi problema copilului? Va trebui să o rezolv eu sau va trebui să și-o rezolve copilul? Dar, oare, știe să și-o rezolve? Și dacă nu o rezolvă cum trebuie, eu când intervin?\" Acest al 6-lea capitol este despre cum să faci față problemelor. Ceea ce vei învăța concret este să diferențiezi problemele copilului de problemele tale. Vei afla cum să-ți înveți copilul să-și rezolve singur problemele și care sunt problemele care vor rămâne la tine, adultul, să le rezolvi. Vom discuta aici despre teme, conflicte între copii, despre proprietatea personală a copilului, despre tot felul de certuri și despre acele lucruri pe care nu le face cu drag. Vom vorbi despre cum să reacționezi dacă este batjocorit, de exemplu, și multe alte lucruri care pot apărea ca problemă în viața unui copil."
  },
  {
    "id": 139,
    "title": "Cele 6 abilități importante",
    "text": "Ți-ai pus vreodată întrebarea ce anume va asigura copilului tău succesul în viața lui? Prosperitatea pe toate planurile? Și nu mă refer la acel succes, înțeles deopotrivă de majoritatea oamenilor, cum că ar consta în a avea foarte mulți bani sau o poziție de un anume fel într-o organizație sau de ce nu, un antreprenor de mare succes. Nu despre asta este vorba. Succesul înseamnă să faci ceea ce îți dorești să faci în viața ta, cu pasiune, să faci suficient de bine încât să câștigi bani din treaba asta și să ai echilibru pe toate planurile. Deja am discutat despre ceea ce înseamnă echilibru. Ei bine se pare că nu școala și nici informațiile pe care noi le în magazine în copii, nu-i ajută să ajungă la această stare de echilibru sau la acest tip de succes. Cercetătorii s-au pus cumva de acord. Există șase abilități importante care ajută un om să aibă succes în viața lui. Care sunt acestea șase? Multe dintre ele au legătură cu controlul emoțiilor. De exemplu, autodisciplina, gestionarea emoțiilor, controlul impulsului, abilități sociale, felul în care interacționăm cu ceilalți, stima de sine, adică încrederea pe care o avem în noi înșine și nu în ultimul rând, știința de a lua decizii și de a rezolva probleme. Vom atinge aceste șase abilități pe întregul program, dar în acest modul ne vom concentra în special pe știința de a rezolva problemele si de a lua decizii. Te-ai întrebat vreodată care este motivul pentru care extrem de mulți oameni nu știu să rezolve probleme. Nu știu să ia decizii, adică tot timpul depind de alții să le rezolve cineva problemele sau se duc cu jalba în băț la cineva sau așteaptă ca altcineva să ia decizia pentru ei? Evident, are foarte mare legătură cu felul în care aceste abilități au fost stimulate în copilărie, dar mai este un aspect extrem de important care explică cumva care este motivul pentru care această abilitate și multe altele sunt atât de greu de învățat. Și am să spun ceea ce cred eu despre acest motiv, în lecția următoare."
  },
  {
    "id": 140,
    "title": "Procesul de gândire, un proces invizibil",
    "text": "Îți aduci probabil aminte de pățania mea din Germania. Ți-am povestit-o pe îndelete. Foarte pe scurt e vorba despre faptul că eram în birou, seara târziu, gândindu-mă la ce am de făcut după o muncă mentală destul de asiduă și directorul meu general mă întreabă intrând pe ușă: ce faci? Și eu îi răspund, mă gândesc. Care a fost replica lui: Make youre thiking vizible, because i can not see it. Acesta este un moment extrem de important pentru mine, atunci în 2003 pentru că am înțeles că cele mai multe dintre aceste abilități, acelea care cu adevărat sunt importante în viața noastră, acelea care cu adevărat cântăresc, care fac diferența dintre mediocritate și excelență, sunt foarte greu de învățat, tocmai pentru că nu se văd și nu le putem copia. De aceea procesul de gândire este unul extrem de important. Ne vom axa în acest modul pe tot ceea ce înseamnă rezolvarea problemelor, atât ale tale cât și pentru copilul tău, ajutându-l în timp să și le rezolve singur, cât și procesul de luare a deciziei. În așa fel încât, gândirea ta să fie vizibilă și în timp, copilul tău să învețe singur. Nu numai să rezolve problem,e dar și să ia decizii corecte pentru el însuși sau ea însăși. Aș vrea să-ți enumăr câteva dintre beneficiile pe care știința de a rezolva probleme și de a lua decizii le-ar putea aduce atât în viața ta, cât mai ales în viața copilului tău. Este vorba despre stimă de sine, în momentul în care știi că ai rezolvat o problemă și ai rezolvat-o bine, încrederea în tine crește. Te simți stăpân și bine în propria piele. Un alt beneficiu important este că un copil care știe să rezolve probleme și să ia decizii corecte se ține departe de probleme. Se ține departe de acele situații în care ar putea intra în bucluc. Mai mult decât atât, știe ce decizii importante să ia în așa fel încât să se urce în trenurile corecte. Mereu trec trenuri pe lângă noi. Desigur, e o metaforă, e vorba despre acele oportunități care ajung la noi din când, în când. Oare, e important să te urci în acel tren sau nu? Se pare că întreaga noastră viață e făcută de fapt din alegeri. În momentul în care aceste alegeri sunt corecte, viața copilului tău ar putea să arate destul de bine, nu-i așa. Alte beneficii pentru a ști să rezolvi probleme și a lua decizii corecte. Gândește-te la cât de multe eșecuri poți evita, la cât de multe accidente sau relații nefericite. Mai mult decât atât, cât de mult poți contribui prin rezolvarea unei probleme sau luarea unei decizii pentru un grup de prieteni sau grupul din care faci parte în mijlocul căruia lucrezi. Cu toate acestea, puțini dintre noi părinții, dăm șansa copiilor noștri, nu numai să își rezolve problemele, dar să învețe cum se rezolvă. Cei mai mulți dintre noi avem impresia că a rezolva o problemă sau a lua o decizie este un proces care necesită maturitate. Lasă-l, că o să rezolve probleme când va crește. E bine, ți-am spus de multe ori treaba asta și ți-o voi repeta ori de câte ori am ocazia. Nu se poate, pac. E nevoie de timp, în așa fel încât copilul tău să învețe cu adevărat să își rezolve problemele și să ia deciziile corecte. Cum abordăm problema unui adult, prieten de-al nostru comparativ cu problema copilului nostru? Abia astept să îți povestesc în lecția următoare."
  },
  {
    "id": 141,
    "title": "Cum rezolvăm problema unui adult",
    "text": "Îți spuneam că puțini dintre noi, părinții, dăm șansa copiilor noștri să-și rezolve problemele sau să-și ia propriile decizii. Am discutat deja despre ce înseamnă competență și cât de dăunător este să faci, de fapt, lucrurile în locul copilului sau pentru copil. Mergând pe aceeași linie, aș vrea să-ți povestesc diferența dintre felul în care abordăm problema unui prieten, să spunem, sau chiar a noastră și felul în care abordăm problema unui copil. Sper să se producă un destul de mare \"Aha!\" la tine, în așa fel încât să nu mai rezolvi problema copilului tău, ci doar să îl asiști în procesul de rezolvare a problemei sau de luare a deciziei, în așa fel încât să învețe singur să o facă. Dar hai să mă întorc. Plecăm de la un exemplu: să presupunem că m-ar suna o prietenă. E o prietenă dragă, e o prietenă bună. Și mă sună și plânge. Este într-o stare foarte proastă și îmi spune \"Urania, soțul meu mă înșală.\" Și eu i-aș spune ceva de genul \"Serios? Adică, asta e o problemă? Hai, fii serioasă draga mea. Toți bărbații fac chestia asta.\" Sau i-aș spune ceva de genul \"Fă și tu. Adică, dacă el te înșală, înșală-l și tu pe el.\" Sau îi spun \"Haide, nu te mai gândi la treaba asta. Adică, hai zâmbește. O să te gândești mâine, o să fie bine. Las-o așa.\" Sau i-aș spune \"Știi, eu sunt prietenă cu soțul tău de foarte mulți ani. O să ies eu cu el să bem o cafea și o să stăm de vorbă și o să rezolv eu această problemă și o să-i spun să înceteze cu prostiile astea.\" Sau i-aș spune prietenei mele \"Păi, ce te aștepți, dragă? Adică, tu nu ești niciodată acasă. Tu și cu cariera ta, cu serviciul tău. Normal, vii foarte târziu, nu faci și tu o ciorbă. Normal, te înșală.\" Sau încep să fac un interogatoriu și-i spun \"Și, e blondă? E brunetă? Și unde a cunoscut-o? Dar de unde știi? Și-ai vorbit cu el? Dar cu ea ai vorbit? Dar cine mai știe?\" Ta tan, ta tan, ta tan, ta tan... Și iese un cancan, o bârfă, cumva. Sau i-aș spune foarte clar \"Divorțează! Îți spun, ar trebui să divorțezi. Așa ceva nu este admisibil.\" Sau i-aș spune pe dos \"Nu divorța! Orice, numai nu divorța. Aveți o casă, aveți copii. În niciun caz să nu divorțezi.\" Și vin și te întreb: cum s-ar simți prietena mea la oricare dintre aceste răspunsuri, reacții din partea mea? S-ar simți foarte bine, nu-i așa? Adică, ea exact de aceea m-a și sunat. Să-i spun eu: divorțează, nu divorța, e vina ta că s-a ajuns aici și de unde știi, cum ai aflat, lasă că rezolv eu această problemă. De aia m-a sunat? Ei bine, nu de aceea m-a sunat. Știi la fel de bine ca și mine că atunci când trecem printr-o astfel de problemă, în momentul în care ne sunăm un prieten, tot ceea ce ne dorim este să fim ascultați. Și, de cele mai multe ori, cu prietenii noștri ne iese. Adică, ne citeștem prietenii, ne ferim să dăm sfaturi înainte să fim întrebați și, de cele mai multe ori, nici măcar nu spunem \"Eu, în locul tău, aș face asta.\" pentru că, știi ceva, nu poți niciodată să fii cu adevărat în locul cuiva. Poți, maxim, să-i spui unui prieten \"Eu, într-o situație similară, aș face așa.\" Dar te-ai feri, nu-i așa, să-i spui unui prieten: divorțează, nu divorța, e vina ta, cum s-a ajuns aici, fă și tu la fel. Asta este marea diferență între felul în care abordăm problema unui prieten, unui adult sau chiar a noastră și felul în care abordăm problema unui copil. Cum abordăm problema unui copil? O să-ți spun în lecția următoare. Până atunci, gândește-te, te rog, la acele evenimente poate similare cu ceea ce ți-am povestit eu. Atunci când un prieten drag ți-a împărtășit o problemă. Cum ai reacționat? Care a fost intenția ta? Sau în momentul în care tu ai avut o problemă și ți-ai sunat un prieten drag, un om care știai că poate fi lângă tine. Cum a reacționat? Care este nevoia ta reală în momentul în care ai o problemă și vrei să stai de vorbă cu cineva? Și-am să te rog să-ți notezi aceste lucruri. Ne vedem în lecția următoare."
  },
  {
    "id": 142,
    "title": "Cum rezolvăm problema unui copil",
    "text": "Dintr-un exemplu, al nostru al adulților și felului în care reacționăm atunci când ne sună un prieten. Hai să ne uităm puțin la felul în care reacționăm atunci când copilul vine la noi cu o problemă. Este o problemă reală sau un exemplu real acesta pe care îl povestesc acum. Fetiță de 8 ani care vine acasă și spune Mami eu nu vreau să mă mai duc la balet. De ce? întreabă mama,  Păi, pentru că fetițele sunt răutăcioase și îmi spun că sunt grasă. Cum reacționăm în acest moment? Hai mă mamă, tu nu ești grasă... tu ești o fetiță absolut normală sau îii spunem rezolv eu această problemă. O sun pe profesoara de balet și pe mamele acelor fetițe să înceteze cu aceste comportamente că nu se poate așa. Sau îi spunem fetiței, păi ce te aștepți dragă, normal că ești grasă. Avem această discuție despre ciocolată în fiecare zi. păi nu se poate draga mea și balet și ciocolată. Sau îi spunem copilului ,ba te duci pentru că ti-am plătit acest abonament la balet încă două luni deci te duci. Sau îi spunem, bine dacă nu vrei să te duci nu te mai duci. Sau îi spunem copilului, ar trebui să faci și tu la fel. Adică ele ti-au spus că ești grasă spune că sunt slabe. Sau îi spunem, hai mă mamă, așa sunt fetițele răutăcioase. Nu le mai băga în seamă când spun lucruri din astea pur si simplu nu le bagi în seamă. Cam astea sunt tipurile noastre de reacții atunci când avem de-a face cu problema copilului. Știi care este diferența de cele mai multe ori? Copilul vine și ne spune: uite am o problemă și spune mami uite ce problema am eu. Ce faci tu de la înălțimea ta de adult și noi în general, ne uităm la această problemă să zicem, asta e o problemă? Asta nu e o problemă deloc și minimizăm. O facem să dispară sau pur si simplu nu o băgăm în seamă și asta este ceea ce transmitem copilului. Sau copilul spune Mami, uite ce problema am eu. În acel moment eu simt nevoia să iau problema din mână și să o fac a mea pentru că nu, eu știu să o rezolv, sunt adult. Foarte tare. Evident că știi să rezolvi problema unui copil, doar are 3 ani 5 ani 8 ani sau 15. De fiecare dată când minimizează problema unui copil sau eu o luăm din mână și o rezolvăm noi ce se întâmplă. Se întâmplă că de fiecare dată noi privăm acest copil, de sansa de a-și rezolva problema. Faptul că eu o iau acestei fetițe problema din mână și o rezolv eu, adică ați dat telefon profesoarei de balet si mamelor acelor fetițe. Se cheamă că am rezolvat problema? Adică va ști ce să facă diferit, data viitoare când celelalte fetițe îi vor spune răutăți sau alți oameni în viața ei? Nu nicidecum. Tot ceea ce fac este să sting incendii de fiecare dată. Care este principiul extrem de important aici? Important este să lași problema în mâna copilului. Abține-te să pui mâna pe ea pentru că nu este problema ta este problema copilului. În afară de acest principiu de a lăsa problema în mâna copilului în curtea lui, mai sunt și alte lucruri pe care ar fi bine să le eviți și  le vom discuta în lecție urile următoare. Rând pe rând plecăm de la ce să nu faci."
  },
  {
    "id": 143,
    "title": "Ce să nu faci: neatenția, nerăbdarea",
    "text": "Cred că te-ai obișnuit deja cu această abordare. Discutăm despre ce să nu faci în așa fel încât să înlocuim cu obiceiuri sănătoase, eficiente. Deci, să nu faci în momentul în care copilul vine la tine cu o problemă sau constați că are o problemă sau se confruntă cu o problemă indiferent de vârsta copilului. Și o să discutăm, o să începem prin a discuta despre perechea nerăbdare, neatenție. Ce înseamnă nerăbdare? Știi, de foarte multe ori copiii au un fel anume de a vorbi și cu cât sunt mai mici cu atât le este mai greu să își găsească cuvintele și se bâlbâie și spun am să spun asta și mi s-a întâmplat asta. Și tu tocmai ai trecut printr-o zi extrem de dificilă și el pleacă dintr-un punct, copilul și începe să înflorească pe lângă și a pierdut subiectul de unde a plecat și tu nu mai răbdare. Fie începi să bați darabana, fie începi să îl grăbești: așa și care-i problema de fapt, adică ce vrei să-mi spui? În momentul în care acționezi și îi arăți copilului tău că ești nerăbdător. Ceea ce faci este de fapt, este să-i închis ușa. Mai exact i transmiți: problema ta nu este suficient de importantă pentru mine în așa fel încât să mă așez și să mă uit la tine și să te ascult indiferent cât de mult durează să-mi explici sau indiferent cât de mult îmi ia mie să înțeleg ceea ce tu îmi spui, pentru că nu este tocmai coerent. Sau indiferent cât de mult mi se pare mie că problema ta este foarte mică. Același lucru se întâmplă și cu neatenția și foarte mulți dintre noi, părinții reacționăm așa. Imaginează-ți că ești în bucătărie și gătești sau ești în fața laptopului și lucrezi, moment în care vine copilul. Mamiii, Răzvan nu mi-a dat mașinuța. Mami, uite ce mi-a spus sora mea. De regulă, sunt certurile acelea între frați sau vine la tine și spune mi s-a întâmplat astăzi ceva  la grădiniță și tu ești în continuare cu ochii în laptop și spui așa, spune-mi. Și copilul vorbeste la spatele tău cumva, pentru că tu nu i-ai acordat atenție. În exact același moment chiar dacă începe să-ți povestească, faptul că tu ești neatent, că nu i-ai cordat atenție, îl face să închidă ușa. Și la un moment dat, părintele ar putea să spună: copilul meu nu îmi mai povestește niciodată, nimic. Ce-i de făcut? De aceea, așează-te în timpul tău, în momentul în care copilul vine cu o problemă la tine sau constați are una, privește-l în ochi, acordă-i atenție și ajută-l să formuleze. Arată-te interesat, adresează întrebări. Vom discuta despre proces cu totul, dar acum discutăm despre ce să nu faci. De fiecare dată când depistează o problemă, uită-te la copilul tău. Privește-l în ochi și citește-l. Lasă tot dacă poți sau dacă nu pot face asta spune-i: mai am cinci minute să termin aici, știu că e important ce vrei să spui. Mulțumesc că ai răbdare, o să fiu cu tine imediat. Despre alte lucruri pe care să nu le faci în lecția următoare."
  },
  {
    "id": 144,
    "title": "Ce să nu faci: sfaturi, soluții, predici",
    "text": "Alte lucruri pe care avem tendința de a le face în momentul în care copilul vine cu o problemă? Păi, ne vine imediat să dăm un sfat de la înălțimea noastră de adult, să ținem predici sau prelegeri sau să oferim soluții. E simplu copilul vine și spune am o problemă cu profa de mate. Se pare că nu mă înțeleg bine cu ea și tot timpul citește. Ce facem noi? Venim cu soluția. Ar trebui să înveți mai mult la matematică și ar trebui să stai de vorbă cu doamna profesoară să vă împăcați, că ați avut voie acea altercație și de aia se comporta așa cu tine. Sau predic, prelegeri. Eu când eram de vârsta ta nu exista așa ceva. Noi să intrăm în clasă cu telefonul și să vorbim la per tu cu un profesor așa ceva nu exista. Probabil că și tu îți aduci aminte de aceste predici sau prelegeri pe care părinții noștri le țineau despre cum era pe vremea lor, când aveau o singură pereche de încălțări și învățau la lumânare și nu aveau atâtea pretenții. Cum te-ai simțit, atunci? La fel cum m-am simțit și eu și la fel cum se simt și ei. Adu-ți aminte motivul pentru care ei îți arată problema lor nu este ca tu să le dai un sfat. Nu este ca tu să le ți  predici sau prelegeri, ci să-i asculți. Acesta este un alt lucru pe care ar trebui să nu îl faci. Nu da sfaturi, nu da soluții, nu ține prelegeri. Dacă îți propui să ții ușa deschisă comunicării cu al tău copil și să fii în continuare prima persoană la care vine atunci când are o problemă mai sunt și alte lucruri pe care ar fi de dorit să le eviți. Hai să le vedem în continuare."
  },
  {
    "id": 145,
    "title": "Ce să nu faci: învinovățirea, judecarea, amenințarea",
    "text": "Un alt trio de reacții de evitat ar fi învinovățirea, judecarea sau amenințările. Hai să spun mai exact la ce mă refer. Vine copilul acasă și spune mami mi-am pierdut rolele în parc. Ce poate face un părinte? Ar putea să amenințe. Este ultima oară când se mai întâmplă așa ceva, data viitoare nu o să mai vezi role toată viața. Sau mama am luat un 2. E vina ta că s-a ajuns aici. De câte ori ți-am spus să înveți, să înveți, să înveți, să îți faci temele, să-ți faci temele, să-țt faci temele ,este vina ta că s-a ajuns aici este vina ta, de exemplu pe care deja ți l-am dat, că-ți spun fetițele că ai fi grasă, pentru că tu mănânci ciocolată în timp ce eu ți-am spus să nu o faci. Aceste reacții sunt unele pe care foarte mulți părinți le au față de copiii lor, așa cum și ai noștri le au avut față de noi pentru că e foarte greu nu-i așa să înțelegem că greșeala este o oportunitate de învățare. De fiecare dată când greșești, găsește o cale mai bună de a face lucrurile. De fiecare dată când te confrunți cu o problemă, dacă nu ai rezolvat-o cum trebuie, acum, el se va întoarce în viitor și te va forța să o rezolvi diferit data viitoare. Măcar înveți ceva din asta. Noi am avut parte de foarte multe amenințări. De exemplu ni s-a spus foarte des, e nu învăța pentru că e nevoie ca cineva să dea și cu mătura pe trotuare. E nevoie ca cineva să sape și la cartofi. E vina ta dacă se ajunge acolo. Asta înseamnă amenințare. Adică dacă nu rezolvăm această problemă sau nu faci ceva cu ea nu te pui cu burta pe carte o să ajungi să dai cu mătura. Asta este o amenințare și păstrăm același tip de abordare de foarte multe ori față de problemele copiilor noștri. Mai avem un cuplu de reacții pe care aș vrea să ți le povestesc în lecția următoare apoi tragem linie și vedem exact ce nu facem și învățăm ceva din asta înainte să trecem la cum se face diferit."
  },
  {
    "id": 146,
    "title": "Ce să nu faci: distragerea atenției, minimizarea",
    "text": "Ai idee care este lucrul pe care copiii îl aud cel mai des după, nu e voie, nu e frumos, nu se cade? Nu mai plânge. Nu-ți fie frică. N-ai de ce să-ți fie frică. Nu te enerva. Negarea sentimentelor, NEGAREA PROBLEMELOR sau fricilor, temerilor copiilor, este una dintre reacțiile cele mai frecvente pe care părinții le au față de copiii lor. Nu mai plânge, nu-ți fie frică, n-ai de ce să-ți fie frică, nu-ți fie teamă, n-ai de ce să plângi și așa mai departe... Ce înseamnă asta? Înseamnă minimizarea problemei. Exact ce ți-am spus. Copilul îți arată o problemă și tu spui mă să fie frică de păianjeni sau fi serios nu există nici un monstru la tine în dulap. Ți-e frică de această pârtie? Toți copiii s-au dat pe această pârtie. Uită-te la ceilalți cum fac. N-ai de ce să-ți fie frică. Te cerți cu un coleg de clasă? Hai mă, asta nu e o problemă. Azi vă împăcați, mâine vă certați, iar vă împăcați din nou, asta nu este o problemă. În afară de minimizarea problemei, ce mai facem iarăși, este distragerea atenției. Adică luăm copilul, cu cât e mai mic cu atât mai mult apelăm la această metodă, îl luăm din locul în care este și se confruntă cu o problemă și îl mutăm în partea cealaltă. Lasă că problema dispare. Dispare, dar doar pe moment. De exemplu ești cu copilul mic în parc și se apropie de un alt copil și își dorește jucăria acelui copil și întinde mâna spre ea să o smulgă, pentru că asta este ceea ce știe să facă în acest moment. Așa știe să-și rezolve problema. Smulgând. Ție nu-ți place acest comportament, dar nu faci nimic cu el și pentru a nu-l deranja pe celălalt copil și pentru a nu te pune într-o situație neplăcută, față de mama acelui copil, care tocmai se uită, îi spui copilului tău ceva de genul : nu e jucăria ta, un alt lucru pe care îl aud de sute de ori în parc, nu e jucăria ta și îți iei copilul de acolo și-l mulți în partea cealaltă. Și zi după zi, copilul tău nu știe să își rezolve conflictele. Nu știe să își rezolve problemele. Nu știe ce să facă diferit, altfel decât să smulgă. Deci, este un alt lucru pe care ar fi bine să nu îl facem. Minimizarea problemei sau distragerea atenției. Distragerea atenției, o facem și mai târziu și spunem de exemplu copilului sau prietenilor noștri, hai nu mai plânge. Ești atât de urâtă când plângi. Hai râzi, hai râzi. Adică, știi problema ta nu e importantă, nu e bine să plângi că nu arăți bine când plângi, mai bine râzi sau îi spunem copilului sau chiar prietenilor noștri câteodată, o să fie bine îți promit eu. Nu te mai gândi la asta. Gândește-te la ceva frumos. Sigur poți să te gândești la ceva frumos, poți să te oprești din plâns, dar asta nu înseamnă că problema s-a rezolvat. Evită de aceea atât să minimizeze problema cât și să o transferi în altă parte adică să-i distrați copilului atenția. Ce îți propun să faci acum, cu toate aceste informații? Dă puțin timpul înapoi și adu-ți aminte de felul în care părinții tăi reacționau cu problemele tale. Care sunt lucrurile pe care ți le-au spus? Ce fel de convingeri ai în rucsacul tău? Pentru că de foarte multe ori vei vedea tendința de a reacționa la problemele copilului tău, va fi aceeși. Fie de a minimiza, fie de a învinovății, fie de a le lua problema și a o rezolva tu, dacă ai avut parte de niște părinți mai degrabă protectivi. Încercă să-ții dai seama, care sunt tiparele tale, pe care le ai în acest moment ,în felul în care reacționezi la problemele copilului tău. Ce spuneau părinții tăi? Care este tendința ta în acest moment? Fă-te conștient de toate aceste lucruri și scrie-le. Cum ai reacționat la problemele copilului tău? Sunt unele dintre aceste reacții, de care deja am vorbit că ar trebui să dispară? Adu-ți aminte de ele și vei vedea că în timp, dacă faci un efort conștient de a scoate aceste pietre din rucsac, de a le lăsa la o parte și de a le înlocui cu altceva, va funcționa. Pentru că începem de aici mai departe să discutăm despre cum să faci diferit în așa fel încât să știi ce probleme rezolvi tu pentru tine, ce probleme îl ajuți pe copilul tău să își rezolve singur, cum faci acest lucru,  care este procesul, care este diferența dintre o problemă și o decizie. Cum faci în așa fel încât gândirea ta să fie vizibilă și pas cu pas încet încet, an de an să-ți aduci copilul foarte confortabil în zona de, eu știu să rezolvi probleme, eu știu să iau decizii. Hai să începem împreună, această călătorie, de așa DA."
  },
  {
    "id": 147,
    "title": "Care sunt problemele copiilor",
    "text": "Ți-am povestit că atunci când e problema copilului, lași problema în curtea lui. Nu simți nevoia să i-o iei din mână și să o rezolvi tu sau să o minimizeze, să-l judeci și așa mai departe. În schimb foarte mulți părinți, întreabă Bine, bine, dar toate problemele sunt ale lui? De unde știu care sunt problemele copilului și care sunt problemele pe care ar trebui să le rezolve eu? Așa că în cele ce urmează, o să facem o distincție clară ,între problemele copilului pe care ar trebui să îl învețe să le rezolve singuri, în timp și problemele pe care ar trebui să le rezolvi, tu ca părinte. Care sunt problemele copilului? O să discutăm generic despre ceea ce înseamnă copii. Este prima categorie în care intră problemele copilului. Copii, adică relația cu ceilalți copii. Conflictele pe care le are cu ceilalți copii, indiferent dacă tu ai un singur copil, doi sau trei. Atâta vreme cât au un conflict între ei, aceasta este problema copilului. Vorbim despre copiii din parc copiii de la școală, colegi, prieteni. Deci generic, tot ceea ce înseamnă interacțiune cu ceilalți copii. O altă categorie de probleme care sunt strict ale copilului, este școala. Am să o pun generic școală, aici intră nu numai școala, ci și toate activitățile extrașcolare. Că face pian sau șah sau baschet sau volei, orice fel de responsabilitate ar avea în zona extra școlară. Aici intră temele, relația cu școala, relația cu profesorii. Este problema copilului, generic școală. A treia categorie se referă la gestionarea emoțiilor. Felul în care învață să înțeleagă ce fel de temperament are, cum se poate calma, în așa fel încât stresul să nu se adune și în momentul în care se adună acest stres, cum faci în așa fel încât furia să se manifeste constructiv și nu distructiv și pe emoții, per ansamblu avem dedicat un modul întreg următorul. Așa că în acest modul ne vom concentra pe cele două mari categorii. Probleme care țin de copii și probleme care țin de școală, activități extrașcolare, responsabilitățile copilului, per ansamblu. Aș vrea să-ți dau câteva exemple de probleme sau enunț de problemă din prima categorie, generic numită copii. Copilul tău este în parc și încearcă să obțină jucăria unui alt copil. Și o face într-un mod neadecvat. Împinge, îmbrâncește, smulge. Asta este o problemă a copilului, pe care ar trebui să-l înveți să și-o rezolve diferit. Tot ce ține de relația cu ceilalți, este problema copilului. Copilul vine la tine și așa cum ți-am povestit despre cazul real, al fetiței de la balet venind, îți spune: copiii de la școală fac mișto de mine. Colega mea de bancă mi-a spus că nu mai vrea să fie prietenă cu mine și s-a mutat în altă bancă. Prietenul meu, iubitul meu, mai târziu dacă are 15/16 ani în perioada adolescenței, m-a părăsit pentru cea mai bună prietenă a mea. Am avut un conflict cu un băiat în spatele blocului sau copilul tău vine la tine și îți spune despre celălalt copil, mamaa, nu mă lasă Răzvan să mă joc la el în cameră. Mama, mi-a luat Monica lego-ul la care țineam foarte mult. Deci, tot ce înseamnă conflicte între copii, relația cu ceilalți, este problema copilului. Vei vedea cum să-l ajuți să și-o rezolve diferit. Hai să îți mai dau câteva exemple generic despre școală. Copilul vine la tine și îți spune mama, eu cred că am extrem de multe teme la matematică sau profa mea de geografie mi-a dat un 2 și mie mi se pare nedrept, nici măcar nu mi-a dat șansa să i povestesc ce am de povestit sau m-a prins copiind sau nu mă înțeleg cu diriga, uite ce se întâmplă sau nu mă descurc la această materie. Am prea multe absențe sau aș vrea să chiulesc de la școală și am nevoie de ajutorul tău. Mai târziu, pot apărea și astfel de probleme sau eu cred că antrenoarea mea de baschet nu mă place foarte tare pentru că îmi spune tot timpul, ai putea să joci mai bine decât o faci în acest moment sau nu vreau să mă mai duc la pian pentru că pur și simplu nu îmi place pianul. În zona responsabilităților copilului, aș putea să-ți dau iarăși câteva exemple. Dacă este responsabilitatea copilului să-și facă curat în propria cameră. Faptul că acea cameră nu este curată, este problema copilului. Dacă este responsabilitatea copilului să ude florile, faptul că n-au fost udate este problema copilului. Gândește-te de fiecare dată așa, în momentul în care te confrunți cu o problemă, este în curtea cui, să fie rezolvată această problemă, pentru că dacă ție îți este clar că nu-i la tine să o rezolvi, vei lăsa problema în curtea copilului. De fiecare dată, când face asta, îl vei ajuta să își rezolve problema. Ce vreau să spun cu asta și sper că ai înțeles până acum, nu înseamnă că îi spui copilul tău, e problema ta, descurcă-te. Nu despre asta este vorba. Nu ignor problema, îl ajuți să și-o rezolve. Ești lângă el pe parcursul acestui proces. Ai văzut cele trei categorii de probleme, pe care copilul ar trebui să învețe să și le rezolve singuri. Copii, școală și emoții. De ce tocmai aceste trei categorii și nu altele. Gândește-te. E foarte simplu. Pur și simplu pentru că nu este acolo aproape niciodată când aceste probleme apar. Nu ești când interacționează cu ceilalți copii, nu iești la școală sau în activitățile extrașcolare și categoric nu îl poți calma, dacă el nu învață să se calmeze. Acesta este motivul pentru care, are cel mai mult sens să te ocupi de al învățat să își rezolve problemele și să ia deciziile corecte în aceste trei zone. Ceea ce faci acum cu această informație? Indiferent de vârsta copilului tău, dacă nu este prea mic, desigur încearcă să listeze câteva dintre problemele pe care copilul tău cred că le are în acest moment, pe aceste trei zone de care am discutat sau pe care le-a avut în trecut și cum ai reacționat la ele. În lecția următoare vei vedea care sunt problemele pe care ar trebui să le rezolvi tu în continuare, ca părinte."
  },
  {
    "id": 148,
    "title": "Care sunt problemele adulților",
    "text": "Care sunt problemele părinților, care rămân în curtea ta să le rezolvi? Toate celelalte în afara acestor trei zone de care am discutat. Sunt o serie de probleme și ți le știi tu, mai bine decât mine. Aș vrea să enumăr totuși câteva dintre ele, care au legătură cu relația dintre tine și al tău copil. De exemplu, tot ce înseamnă probleme legate de proprietate. În momentul în care copilul tău, sparge un geam la școală sau distruge o mașină sau un bun împrumutat de la altcineva, proprietatea în sine, este problema ta să o rezolvi. Spune și în lege treaba asta. Alte lucruri care sunt la tine. Valorile, principiile, tot ce se cade și nu se cade. De exemplu faptul că un copil merge destul de mare fiind la înmormântare în pantaloni scurți. Cât de mult se cade asta și cât de mult nu se cade asta. Principiile, valorile sunt la tine. E o problemă pe care ar trebui tu să o rezolvi până când poate copilul tău, să și-o rezolve singur, major fiind. Tot ce ține de siguranța și sănătatea copilului, sunt problemele tale, în sensul în care nu te poți baza pe el până la vârsta la care poate să aibă grijă de el însuși, să prevadă acele lucruri în așa fel încât să se păstreze sănătos și să nu aibă accidente. Adică, să te gândești numai cu ce îl hrănești, dar să te gândești dacă îl lași să se urce în acel copac sau să meargă în acea excursie în care își dorește să meargă. Sigur, asta este diferit de la părinte, la părinte. Cât de mult permite din punctul de vedere al riscului să se întâmple sau cât de multe lucruri face pentru sănătatea copilului. Dar, până una, alta, sunt problemele pe care un adult ar trebui să le rezolve. În plus față de asta sunt o serie de alte alegeri importante pentru copil pe care copilul nu le poate face. Multe intră în zona de sănătate, cum ar fi vaccinurile bunăoară sau un anumit antibiotic la un anumit moment dat sau o anumită operație, dar mai sunt și altele care țin de educație. De exemplu, grădinița la care merge copilul tău sau școala pe care urmează mai departe, este o problemă, mai degrabă o decizie care se află în curtea ta. Nu te poți baza pe copilul tău de doi sau trei ani să poată alege conștient la ce grădiniță să meargă. Poate că poți să-i ceri părerea puțin mai târziu, dar până la urmă decizia îți aparține. Ai putea să mă întrebi acum, bine, bine și până când iau eu aceste decizii pentru copilul meu. Când devine el suficient de constient încât să își rezolve aceste probleme în această zonă legată de sănătate, educație, alegeri și așa mai departe? Îți aduci aminte că am discutat despre dezvoltarea creierului la copil? Îți aduci aminte că până la 7/8 ani copiii noștri nu au conștiință? Ei bine, după această vârstă, încep să o dezvolte și categoric nu se va duce la liceul pe care îl impui tu. Faci acest lucru adică rezolvi problemele pentru copilul tău, iei decizii în locul copilului tău, în aceste zone, doar până când are conștiința necesară de a pune în balanță anumite criterii și de a ști cu adevărat să aleagă conștient. Deci conștiența este ceea ce ne interesează într-un proces decizional. Tot în această sferă intră regulile. Și deja am discutat despre asta în capitolul destinat cooperării. Regulile pe care tu le stabilești în casă și în relație cu al tău copil îți aparțin. Este problema ta. De aceea și spun foarte multor părinți care enunță probleme care sună cam așa: copilul meu se uită prea mult la televizor. Copilul meu mănâncă prea multe dulciuri. Copilul meu nu citește niciodată, x Y Z. Și-o întreb de fiecare dată:  la cine este telecomanda? Regulile sunt la părinte să se stabilească și este problema lui, nu poate delega copilului. Ce ai văzut până în acest moment? Ai văzut de ce este atât de dificil să înveți să rezolvi o problemă și să iei o decizie. Ai văzut o listă de așa nu, cum să nu reacționezi în momentul în care copilul tău are o problemă sau o observi sau ți-o comunică. Și care este principiul din spatele acestui proces în care tu îl acompaniezi pe copilul tău întru rezolvarea problemei. Ce ai mai văzut extrem de valoros, este diferența dintre problemele copilului și problemele tale în acest moment. Ai putea să știi cu certitudine. Aceasta este problema copilului, nu pun mâna pe ea, doar îl ajuți să și-o rezolve. Și vei vedea care este procesul pas cu pas, prin care treci de la început până când este suficient de mare cât să aibă nevoie de foarte puține intervenții din partea ta. Nu vom discuta acum despre problemele tale, dar vei înțelege care este procesul care te va ajuta și pe tine poate să-ți îmbunătățești abilitatea de a rezolva probleme și de a lua decizii. Ce aș vrea să facem în continuare până să intrăm în acest proces ar fi să facem o distincție clară între ceea ce înseamnă problemă. Procesul de rezolvarea unei probleme și ce înseamnă decizie și procesul de rezolvare a unei decizii. De foarte multe ori există o confuzie între acești doi termeni. Și foarte mulți oameni, folosesc cuvântul problemă generic pentru orice. Și aș vrea să vorbim cumva aceeași limbă, în așa fel încât ceea ce eu spun să fie înțeles de tine exact așa cum am vrut să transmit. Ne vedem în lecția următoare unde o să vedem ce este o problemă. Așa cum eu am definit-o, desigur."
  },
  {
    "id": 149,
    "title": "Definiția problemei",
    "text": "Aș vrea să îți propun o definiție a problemei cu care să lucrăm împreună în așa fel încât să vorbim aceeași limbă. Nu e o definiție comună. Spuneam DA, este utilă pentru a face diferența între un proces de rezolvarea unei probleme și un proces decizional pentru că sunt două lucruri foarte diferite. Foarte mulți oameni vin și spun: am o problemă.... p[i ce s-a întâmplat? Mă doare foarte tare stomacul. Am o problemă, nu mai am bani în cont. Sunt falit. Sunt tot atâtea probleme ? Cu adevărat cauzează o stare urâtă, neplăcută din care vrem să ieșim. Doar că definiția problemei așa cum este ea folosită în general, în tot ceea ce înseamnă management leadership, în business în general, este următoarea problema este o deviație sau o diferență,. dacă vrei, între situația așteptată, planificată aceea pe care mi-o doream și situația actuală și mai mult decât atâ,t nu știu care este cauza acestei diferențe. Să dau exemplu de problemă, cu adevărat problema. Momentul în care cineva enunță nu mai am bani în cont, am o problemă este cu adevărat o diferență între o stare așteptată, adică mă așteptam să am bani în cont dar nu mai am. Dar întrebarea următoare vine, ști  care este cauza pentru care tu nu mai iei banii în cont. Sigur că da, mi-am plătit toate taxele n-am fost atent la cheltuielile mele și iată suntem zero. Hm. În acest moment nu numai de fapt o problemă. Ceea ce ai de făcut este să te muți într-un proces decizional. Adică știu că am o diferență, știu care este cauza acestei diferențe și văd ce fac mai departe care este decizia, alegerea planul, procesul, pe care urmează să îl pun în aplicare. Mai exact diferența dintre problemă și decizie este că problema se referă mai degrabă la trecut la cauză în timp ce decizia se referă la viitor la ce urmează să fac la ce alegeri am de făcut. Care este obiectivul pe care intenționez să-l ating și cum ajung acolo? Mă întorc. Problema are legătură cu diferența pe care o am într-o stare așteptată și o stare actuală și nu știu care este cauza. Și te-ai putea întreba, la ce îmi trebuie mie să știu cauza ca să rezolv problema? Păi, exact asta este problema. Ți-am spus de foarte multe ori, că problemele comportamentale pe care tu le vezi la copilul tău, au o cauză. Dacă noi nu rezolvăm acea cauză noi nu rezolvăm de fapt problema. Este la fel ca atunci când te doare stomacul, nu identifici de fapt de ce te doare stomacul, care este cauza pentru care te doare stomacul și tu rezolvi de fapt efectul adică durerea de stomac să iei o pastilă să rezolvați problema? Nicidecum. Dar foarte mulți oameni tratează efectul și nu cauza. Dacă vrei înt- adevăr să rezolve o problemă, unul trebuie să știi exact care este cauza sau cauzele. Pentru că de foarte multe ori se întâmplă un efect de domino și să rezolvi cauza. Mai există un aspect important asupra căruia aș vrea să-ți atrag atenția acum. De foarte multe ori noi credem că știm care este cauza unei probleme. Credem că știm să nu mai investigăm cauza reală, dar ai avea o surpriză de mai multe ori când eu am investigat cauza reală a unei probleme indiferent dacă vorbesc despre copi,i părinți, familii sau probleme de business în trecut de care mă ocupam. Ei bine, de foarte multe ori există surprize. Nu este întotdeauna cauza problemei aceea pe care tu o credea inițial a fi sau nu este singura. De aceea de foarte multe ori e important să te întorci la cauză și să identifici cu adevărat cauza sau măcar să verifici că presupunerea ta este corectă. Care sunt întrebările pe care ți le adresa atunci când ai de-a face cu o problemă sau să identifici dacă ai de-a face cu o problemă sau cu alt ceva. Prima întrebare ar fi există o deviație, o diferență între starea așteptată și cea actuală? Este cauza necunoscută? 3. Am nevoie să știu această cauză pentru a face cev,a pentru a rezolva problema sau pentru a minimiza efectul? Dacă ai da, la toate aceste trei întrebări atunci te confrunți cu o problemă și procesul este unul de rezolvare a problemei. Mai exact de scoaterea în evidență a cauzei și de rezolvare a cauzei. Hai să ne gândim la un exemplu de enunț de problemă. Ar veni un părinte la mine și mi-ar spune copilul meu are nota 8 la matematică. Am o problemă cu treaba. Ce am eu de făcut este să întreb în primul rând la ce să te așteptai? Adică, există vreo diferență dintre nota 8 cea de acum și așteptările tale? Da, spune părintele pentru că până acum copilul meu nu a avut niciodată sub 9 la matematică în general primea nota 10. Hmm, Am înțeles de ce este o diferență. Prima întrebare este bifată ador știm care este cauza reală a acestei diferențe? De ce copilul tău avea 10 până acum și acum are 8? De cele mai multe ori părintele spune pentru că nu mai învață sau pentru că nu și-a mai dat silința. Avem niste presupuneri pe care le punem ca și cauză reală. S-ar putea să fie. S-ar putea să nu. De ce este important să investigheze ce s-a întâmplat în ultima perioadă de timp, prin ce schimbări a trecut copilul tău, poate s-a întâmplat ceva la școală, poate a depășit o etapă și nu mai înțelege pe cea nouă. La matematică sunt foarte multe cauze pentru că dacă tu vrei cu adevărat să crești masa de la 8 din nou la 9 sau 10 trebuie să știi care este cauza, așa-i? Dacă îi spui doar pe baza presupunerile tale, învață mai mult, tu presupunând că a învățat mai puțin, asta nu va rezolva problema. Și întrebarea 3. Am nevoie să știu cauza pentru a rezolva problema? În această situație cred că da. Dacă într-adevăr vrei să crești nota copilului tău la matematică sau mai bine zis să-l ajut în această direcție, cred că este foarte important să știi cauza. Ca să fac lucrurile foarte simple, am putea spune exact așa. Nu există accidente, lucrurile nu se întâmplă accidentele sunt întotdeauna cauzate. Ceea ce noi vedem este un efect. Problema este un efect. Pe noi ne interesează cauza. Dacă ajungem la cauză putem să rezolvăm mai ușor efectul și putem face în așa fel încât în timp acest efect să nu mai apară. Dacă ne concentrăm doar pe este ceea ce în general majoritatea oamenilor înțelege să facă, așa procedează cei mai mulți se uită la efect. Nu facem decât să punem un plasture pe rană deschisă. Acest efect devine din ce în ce mai mare și sunt foarte multe șanse să pierdem cauza, pentru că acest efect făcându-se din ce în ce mai mare poate produce alte efecte și se întâmplă acele efect  de domino de care îți povesteam mai devreme. De aceea ne interesează cauza. Problema se referă la trecut. Decizia se referă la viitor. Am fost povestesc că în lecția următoare, care este definiția deciziei și când apare ea în peisaj. În felul acesta vei înțelege clar când e vorba despre problema și când e vorba despre decizie."
  },
  {
    "id": 150,
    "title": "Definiția deciziei",
    "text": "Discutăm despre decizie, atunci când evident avem de-a face cu câteva alternative din care să alegem. Cam asta înțelegem noi din decizie. Mai mult decât atât definiția deciziei are legătură cu atingerea unui obiectiv. Deci, decizia este o acțiune pe care o întreprind pentru a-mi atinge un obiectiv, pentru a rezolva cauza unei probleme adică a întreprinde anumite acțiuni, de a alege între mai multe alternative pentru a-ți îndeplini o intenție. Deci decizia în esență este despre viitor. Asta este o mare confuzie pe care oamenii o fac între probleme și decizii și dincolo de vocabular pentru că și eu spun am o problemă când mă doare ceva, sau când nu e bine sau când m-am certat cu un prieten. Cu toții spunem asta. Nu asta e problema și nici nu te invit să modifici neapărat cuvântul. Problema de fapt, este că situația mai puțin plăcută este că avem de-a face cu două procese diferite, pașii prin care ar trebui să trecem într-un caz și în celălalt sunt de aceea diferiți. Ce ți-aș propune în acest moment este să faci o listă cu preocupările tale, toarnă pe o foaie de hârtie tot ceea ce te preocupă în acest moment. Aș putea să-ți dau câteva exemple. Nu știu unde să plec în vacanță, copilul nu doarme singur noaptea, am discuții constante cu mama, mă cert cu vecinul,  aș vrea să găsesc o modalitate prin care să scurtez timpul pe care îl petrec în trafic,  aș vrea să găsesc o asigurare mai ieftină. O serie de lucruri care te preocupă. Listează-le! Ce aș vrea să faci mai departe pentru a pune în practică diferența dintre problemă și decizie, este să faci diferențierea între ele. Ia-o pe fiecare și întreabă-te așa. Există o diferență/deviație între situația așteptată și situația actuală? Dacă există, știu care este cauza? Dar, real știu sau am niște bănuieli? Am nevoie să știu care este cauza pentru a întreprinde vreo acțiune în această direcție? Dacă ai da la toate trei, te confrunți cu o problemă pe care va trebui să o rezolvi, adică să ajungi la cauză. Dacă ai nu la una dintre ele, ai de-a face cu o decizie, mai exact trebuie să te gândești ce fac mai departe? Care este decizia pe care o am de luat? Pe parcursul acestui modul vei vedea și un proces și celălalt. De obicei le facem pe amândouă în același timp, doar că secvențialtatea este importantă. Întâi ajungem la cauză pe care o știm, mai apoi găsim alternative, soluții pentru a rezolva problema și a ne atinge obiectivul. Dar ce aș vrea în acest moment este să-ți fie foarte clar dacă tu te confrunți acum cu probleme sau decizii. Sau pur și simplu sunt îngrijorări pe care le ai sau gânduri care nici probleme nu sunt, nici decizii. După ce vei fi făcut asta ne vedem mai departe și primul pas pe care îl vom face este să ne fie clar care este procesul prin care trecem în momentul în care avem de rezolvat o problemă și de a lua o decizie. Ne vom uita la proces, per ansamblu, iar mai întâi ne vom uita la bucățile mic care compun acest proces."
  },
  {
    "id": 151,
    "title": "Cei patru „S”",
    "text": "Înainte să-ți spun care sunt pașii prin care trecem pentru a rezolva o problema și a lua o decizie aș vrea să te întreb așa: gândește-te că vi acasă, seara și găsești pe covorul din sufragerie o pungă întreagă de chipsuri călcate în picioare și că faci parte dintr-o familie suficient de numeroasă cât să nu știi cine a făcut treaba asta. Care e prima întrebare care îți vine în minte și pe care eventual o și verbalizezi? Cine a făcut asta, așa-i? Hai să ne mai gândim la o situație. Vine copilul acasă și îți spune: Nu mai vreau să mă duc la grădiniță, am avut o zi foarte proastă. Ceea ce spui tu este: Ce s-a întâmplat mami? De fiecare dată noi trecem în ce s-a întâmplat, în situații. Cine a făcut asta? Este o tendință naturală pentru că ceea ce încercăm noi să facem, de fapt creierele noastre inconștient, este să se mute cât mai repede cu putință la soluție, la rezolvarea problemei. E bine, atunci când vrei să-ți ajuți copilul să învețe procesul de rezolvare a problemei și de luarea deciziei, nu acesta este primul pas care ne interesează. Pentru că aduți aminte de prietena mea care m-a sunat sau de tine într-o situație similară, neplăcută, atunci când suni un prieten. Ce îți dorești, este să fii citit. Mai mult decât atât îți dorești empatie și asta este prima nevoie psihologică de bază pe care o satisfacem copiilor noștri atunci când ne arată problemele lor și anume empatie. Acesta este primul pas pe care îl vom face împreună cu copilul nostru, în procesul de rezolvare a problemei și de luarea unei decizii. Ne vom focusa pe sentimente. Avem în acest proces 4 S și tocmai ți l-am dezvăluit pe primul. Ne concentrăm pe sentimentele copilului și empatizăm cu ceea ce ne transmite. Vei vedea în cele ce urmează în detaliu cum facem asta. Abia apoi ne uităm la ce s-a întâmplat. Al doilea S este situație. Este zona în care adresăm întrebări, în care îl ajutăm pe copii să povestească dacă noi nu a fost de față. Scopul acestor întrebări fiind acela de a ajunge la un diagnostic, dacă vrei, de a ajunge la cauza problemei. De a avea în minte noi ca adulți câteva soluții pe care eventual mai departe să le sugerăm copilului sau să lucrăm împreună cu el, depinde de vârsta copilului. Deci, al doilea S este situație și despre asta vom discuta în detaliu. Al treilea pas este soluții. De îndată ce știm care este cauza problemei, știm ce s-a întâmplat și avem o idee despre ce s-ar putea face diferit pentru a rezolva problema sau pentru a face alt fel data viitoare ne mutăm în soluții. Cum facem asta fără să-i spunem noi copilului ce să facă, vei vedea de asemenea. Ultimul pas, ultimul S vine de la succes. Vine de la follow up, adică la felul în care măsor succesul implementării a ceea ce ai agreat cu copilul tău. Ești aproape de el. Îl susții până la capăt pentru că în momentul în care ai luat o decizie, este doar începutul. Ea trebuie pusă în practică pentru a vedea vreun rezultat, nu-i așa? De aceea avem de-a face și cu acest al patrulea S. În cele ce urmează vom lua tot procesul pas cu pas, ca să vezi ce faci diferit decât faci acum și decât face majoritatea părinților. O să începem cu zona de sentimente. Primul S."
  },
  {
    "id": 152,
    "title": "Adresează întrebări despre sentimente",
    "text": "Îți spuneam că deși îți vine foarte natural ca prima întrebare atunci când afli o problemă a copilului tău ar fi să întrebi ce s-a întâmplat în așa fel încât să poți trage o concluzie, să afli cauza și să iei o decizie. E mult mai potrivit să începi cu sentimentele. Și înainte să spun cum să faci asta vrea să-ți explic de ce. Adu-ți aminte cum funcționează creierul nostru în momentul în care avem de rezolvat o problemă și de luat o decizie. Avem nevoie de o stare analitică. E foarte complicat să facem asta până când nu scoatem sentimentele afară. Gândește-te la o oală cu presiune, în momentul în care ai intr-adevăr  o problemă. Totul colcăie. E nevoie ca cineva să scoată veninul și veninul acesta înseamnă exact verbalizarea sentimentelor. Acesta este motivul pentru care prima întrebare pe care ai adresa-o copilului tău este: cum te simți? Sau cum te-ai simțit? Povestește-mi mai mult despre cum te-ai simțit. În momentul în care asiști la problema copilului de exemplu. S-a lovit, îl doare. Înainte să faci orice te duci și empatizezi cu durerea lui. Te-a durut când ai căzut,  așa-i? Copilul o să spună:. Da. M-a durut foarte tare. Îți mai dau un exemplu vine unul dintre copii la tine presupunând că ai doi copii și spune: Mammiii, uite ce mi-a spus Răzvan. Și tu afli ce i-a spus Răzvan. Și întrebi: nu ți-a plăcut foarte mult să auzi aceste cuvinte, așa-i?. De cele mai multe ori doar acest pas, empatia, faptul că înțelegi cum simte celălalt atunci când are o problemă e suficient cât să domolească focul. De cele mai multe ori nici măcar nu e nevoie să faci un pas în plus față de asta, dar alteori problemele au nevoie de un pas suplimentar. Deci primul lucru pe care îl faci scoate sentimentele afară. Cât timp rămâi pe aceste întrebări. Suficient de mult până când simți că tot ce a clocotit înăuntru a ieșit afară. Sentimentele pe de altă parte emoțiile sunt cauzate de convingeri. Adică întâi avem niște convingeri, apoi apar sentimente. Am să-ți dau un exemplu în această direcție. Gelozia este o emoție foarte puternică. Așa e. Gândește-te puțin ce are în spate gelozia. Mai exact de ce simțim gelozie? Pentru că noi avem convingerea că cineva ne aparține, că dragostea celeilalte persoane este îndreptată doar către noi și așa ar trebui să se întâmple. Asta este o convingere. Dacă am avea o altă convingere nu ar mai apărea această emoție. De fiecare dată când ne enervam, de fiecare dată când avem un episod de furie, de fiecare dată când ceva ne invită. Este o convingere în spate care scoate în evidență această emoție și e important când ai de-a face cu emoțiile sau sentimentele copilului tău să explorezi un pic și ce se întâmplă în spatele sentimentului. De ce a simțit așa cum a simțit? Și pur și simplu adresez întrebări în această direcție. Poți șă-mi spui puțin de ce crezi tu că celălalt nu te place? Poți să-mi explici te rog, de ce crezi tu că acele fete te-au respins din grupul lor? În momentul în care adresezi aceste întrebări care sapă în spatele sentimentelor și ajung la convingeri, poți să vezi dacă e ceva acolo ce ai doriți să modificați în convingerile copilului tău, care să-l ajute eventual să fie mai echilibrat în emoțiile lui sau să relaționeze mai ușor cu ceilalți. Deci întrebările pe care le adresez în acest prim pas sunt despre sentimente și despre convingeri. Am să-ți spun în lecțiile următoare, câteva alte lucruri de care să ții cont în momentul în care ești în acest prim pas."
  },
  {
    "id": 153,
    "title": "Confirmă că ai înțeles, fără să judeci",
    "text": "Vine copilul tău la tine, deja adolescent, și spune: Mami, m-a părăsit Matei! Fata ta deja suferă și tu-i  spui: hai, măi mami, măi. O să întâlnești tu băieți, hăt. Sau: normal că te-a părăsit. Toată ziua nu faci decât să-i trimiți mesaje peste mesaje, îl agasezi. Normal că s-a ajuns aici .Ți-am povestit deja despre judecare, despre învinovățire, despre pasarea responsabilității, fără să afli detalii, în brațele celui care-ți comunică problema. Ei bine, ceea ce urmează să-ți spun în această lecție este o regulă valabilă, de fiecare dată când comunici cu al tău copil, și nu doar. Pentru că ceea ce urmează să-ți spun poate să-ți îmbunătățească foarte multe alte tipuri de relații. Și anume: nu judeca sentimentele și percepțiile celorlalți. Ce vreau să spun cu asta? În momentul în care copilul tău îți spune: M-am simțit umilit. M-am simțit prost. M-am simțit respins. M-am simțit judecat. A fost nedrept ceea ce mi s-a întâmplat. Este un sentiment cu care copilul tău s-a confruntat. A-i spune copilului tău: N-ar trebui să te simți așa. E o prostie că ți-a fost frică. N-ar trebui să ți fie frică. Nu face decât să închidă ușa comunicării. În momentul în care o persoană îți spune: îmi place această mâncare sau îmi place acest miros de parfum, percepție. Tu nu poți judeca ce simte cealaltă persoană. Cred că este una dintre greșelile de comunicare pe care o facem cel mai des, noi oamenii. Avem tendința de a judeca sentimentele, emoțiile, percepțiile celorlalți. De aceea, dacă vrei ca al tău copiii să vină în continuare la tine când are o problemă, exact în acest prim pas, este extrem de important să asculți fără să-i judeci sentimentele. Pur și simplu scoate-l afară și empatizează cu el. Înțeleg de ce te-ai simțit așa într-o astfel de situație. Da, pot să cred că a fost într-adevăr FOARTE GREU. Ce e iarăși important, și o regulă generală pentru toată discuția mai departe, este să confirmi ce ai înțeles. Parafrazează ce a spus copilul tău și confirmă ce ai înțeles. Ar suna ceva de genul: a, deci tu îmi spui că tu crezi că doamna profesoară este supărată pe tine pentru că nu ai  stat în bancă acolo unde te-a rugat ea. Am înțeles bine? Copilul poate să spună: Da, așa e sau poate să spună: Nu, mami, nu de aia e supărată pe mine, ci pentru că i-am pus gumă de mestecat pe scaun, îți aduci aminte? Da, da, da, am uitat de acest episod într-adevăr. Bun, deci acum am înțeles. E foarte important pe parcursul comunicării să faci această parafrazare și să-i spui ce ai înțeles. Gândește-te că, de foarte multe ori, copiii nu au instrumentele necesare, cuvintele necesare să transmită exact ce s-a întâmplat. În plus față de asta, mulți dintre noi cădem în capcana presupunerilor. Ne facem filmul nostru în minte și credem că am înțeles exact despre ce e vorba. Ceea ce ne interesează este să ajungem la cauza reală pentru care s-a întâmplat o anumită problemă. Și, de aceea, e nevoie să citeștem activ, fără să judecăm. Reflectă doar ceea ce ti se spune. Empatia funcționează fix în același fel. Ai putea să te gândești în acest moment la următoarea întrebare. Bine, bine, eu întreb copilul cum se simte. Doar că tot ceea ce el îmi spune este: bine sau rău sau, pur și simplu, ridică din umeri pentru că nu are acest vocabular al emoțiilor sau pentru că este prea mic. Cum fac cu un copil care este prea mic. Adică, încă nu verbalisează sau încă nu știe ce sunt acelea, sentimente. E bine, exact despre asta aș vrea să-ți vorbesc în lecția următoare. Ce facem în momentul în care nu există un vocabular ale emoțiilor. Practic, copilul nu știe ce simte și nu poate verbaliza sau este încă prea mic pentru a face asta. Ne vedem în lecția următoare."
  },
  {
    "id": 154,
    "title": "Verbalizează sentimentul pe care îl transmite",
    "text": "Să presupunem că ai un copil care este încă foarte mic, poate chiar nici nu vorbește. Sau e destul de mare cu toate acestea nu știe să transmită sentimentele pe care le are. E bine, să știi că primul pas în gestionarea emoției, este să fii capabil să știi ce fel de emoție sau sentiment simt. Altminteri nu știi ce să faci cu el și asta este marea problemă a celor mai mulți oameni, chiar și celor adulți. Pur și simplu, nu sunt capabili să pună o etichetă sentimentului sau stării pe care o au. Acesta este motivul pentru care următoarea tehnică te-ar putea ajuta foarte mult. Spune-i copilului ce vezi la el, ce-ți transmite ca stare sau sentiment. De exemplu, simplu, a căzut, e clar că îl doare, s-a lovit. Te duci către el și spui: te doare, nu-i așa? Am văzut când te-ai lovit, când te-ai împiedicat și ai căzut. Știu că te doare acum. În momentul în care vi acasă și vine către tine, tâgâdâm, tâgâdâm, tâgâdâm, alergând să te ia în brațe. Este evident că i-a fost dor și e fericit să te vadă. Spune-i asta. Ți-a fost dor de mine, se vedea, așa-i? Ești foarte fericit să mă vezi. Se jocă singur cu propriile cuburi. La un moment dat se bucură foarte tare că i-a ieșit ce face acolo. A reușit să bage cubul în gaura pentru cub și îl vezi că e încântat, spune-i asta. Ești foarte bucuros că ți-a ieșit, așa-i? Ai putea să fii mândru de tine. Ești foarte vesel că ți-a ieșit. Ești foarte entuziasmat, ești foarte nerăbdător, se pare că îți este foarte foame acum, se pare că ți este somnul, nu-i așa? Se pare că ți e poftă să guști din ceea ce pregătesc acum și așa mai departe. În momentul în care tu oglindește ceea ce copilul tău îți transmite, pentru copil începe să devină simplu. Deci, asta este frică. Deci, acum simt frustrare. Deci, acum sunt nervos. Deci, asta este foame și asta este nerăbdare. De fiecare dată când tu oglindesc sentimentul lui, încep să se așeze etichete și asta este important, pentru că va ști mai târziu să răspundă la întrebarea: Cum te simți? Mulți părinți folosesc această oglindire a sentimentelor sau emoțiilor sau stărilor copiilor în intenția de a manipula. De exemplu, foarte multe mame ar putea să spună: Cred că acum îți este foame, când de fapt copilului nu îi este. Ai grijă cu felul în care tu formulezi sentimentele și stările lui, pentru că altfel va nega ceea ce îi spui tu că simte. Își scoate în evidență doar acele stări, sentimente, emoții pe care le vezi manifestate, vânează-le și scoate în evidență. Mai sunt și alte lucruri pe care le poți face pentru a îmbogățit vocabularul sentimentelor în copilul tău și am să-ți povestesc despre asta în lecțiile următoare."
  },
  {
    "id": 155,
    "title": "Vorbește despre sentimentele tale",
    "text": "Ți-am vorbit despre cum să oglindești ceea ce-ți transmite copilul. Următoarea tehnică este despre a scoate în afară ceea ce simți tu. Asta îl ajută foarte mult pe copil să dezvolte empatie. Dacă tu îi spui copilului tău prin ce stări treci. Ce sentimente ai, ce emoții te macină sau te bucură deopotrivă, atunci el începe să înțeleagă, nu numai cum te simți tu, dar cum se simt și ceilalți oameni în anumite situații. Spune-i copilului tău: Acum sunt foarte entuziasmată sau sunt nerăbdătoare sau trec printr-o stare conflictuală. Nu îmi este confortabil felul în care mă simt și uite de ce. Nu-ți fie teamă să folosești cuvinte mari, cum ar fi anxios, sunt anxioasă. Până una alta, dacă tu nu folosești soiul acesta de cuvinte, nici copilul tău nu le va învăța. Anxios este doar un cuvânt la fel cum este cană. Dacă îl folosești, la fel cum folosești și cană, sper eu mai rar, pentru că nu ai vrea să te simți foarte des anxios, copilul tău va înțelege ce înseamnă anxietate. Îmbogățește-ți vocabularul la rândul tău. Specialiștii constată că majoritatea oamenilor au un vocabular extrem de restrâns în ceea ce înseamnă emoții, sentimente. Cei mai mulți folosim 7 poate 10 și asta doar femeile, pe când bărbații se pare că folosesc și mai puține, poate 5 sau 6. Pentru ei există  ură, există bine, există rău, există foarte bine și cam atât. Foarte mult din ceea ce înseamnă inteligență emoțională într-o persoană are de-a face cu îmbogățirea vocabularului cu privire la sentimente. Și știi ceva. Sunt câteva zeci, la sfârșitul acestui modul vei găsi o listă cu toate sentimentele pe care eu le-am găsit, definite într-un fel sau altul. Îmbogățește-ți vocabularul și încearcă la rândul tău să-ți definești stările, pentru că există de foarte multe ori nuanțe pe care noi la rândul nostru le pierdem, pur și simplu, pentru că răspundem din vârful buzelor. Mă simt bine sau așa și așa. Există foarte multe nuanțe între bine și așa și așa. Și în felul acesta vei reuși să-i transmiți copilului tău, tot vocabularul tău, toate emoțiile tale. Și încet, încet, le va învăța și va putea la rândul lui să le folosească. Este grozav și am văzut-o întâmplându-se de foarte multe ori, să vezi un copil de trei, patru, poate cinci ani spunând: Sunt foarte frustrat acum pentru că nu îmi iese. Sau să-i  spună altui copil: de ce ești gelos pe mine? Pentru că mie mi-a ieșit? A fost capabil să vadă o emoție, o stare, un sentiment în cineva și să-l numească. Asta se cheamă empatie și este minunat. Despre cum să crești și mai multă empatie în copilul tău, făcându-l de asemenea conștient de emoțiile, stările sentimentele pe care le simte, am să îți mai dau o idee. Și asta în lecția următoare."
  },
  {
    "id": 156,
    "title": "Evidențiază sentimentele/ emoțiile personajelor",
    "text": "Un alt lucru extrem de util și de simplu în același timp pe care l putea face este ca de fiecare dată când urmărești desene animate împreună cu copilul tău sau mai târziu când crește un film să vâneze sentimentele sau emoțiile pe care personajele din desene animate sau din filme le manifestă. Adică ce ai putea face de exemplu, ia uite la Tonuică, ce vesel a fost că a primit acest cadou. Se pare că rățușca acum se simte foarte singura, așa-i? Ia uite cât entuziasm există în aceste rațe. Ia uite ce parșiv este acest motan, cum s-a ascuns după casă. Se pare că are o intenție în acest moment pe care ceilalți nu o știu. Ce crezi, minciuna asta a ținut? A fost clar intenția de a minți, nu-i așa? Vorbește despre emoții, despre sentimente, despre convingerile pe care le vezi manifestate în celelalte personaje. De ce este asta util? Îți spuneam, copilul tău va dezvolta empatie. Este extrem de importantă empatia, dacă vrei să dezvolți în copilul tău acea capacitate de comunicare, de relaționare și spuneam că această capacitate de relaționare, felul în care abilitățile sociale se dezvoltă în copilul tău țin foarte mult și de empatie, adică capacitatea de a înțelege felul în care ceilalți se simt și te poți folosi de fiecare ocazie în această direcție și cărțile de povești sunt la fel de bune. Mi aduc aminte bunăoară de un pasaj pe care ne-am oprit de foarte multe ori din Peter Pan, pe care poveste, i-o citeam și i-o citesc în continuare fiului meu și acolo vorbea despre degețica, care era geloasă. Era geloasă pe Wendy, dacă cumva știi povestea, că își petreceam foarte mult timp cu Peter Pan. Și ce a făcut degețica, pentru că era geloasă pe Wendy, a fost să le spună băieților pierduți, cum că Wendy ar fi o pasăre îngrozitoare pe care ar trebui să o vâneze. Ei bine, evident că fiul meu m-a întrebat ce e aia să fi gelos și am încercat prin toate puterile mele să-i explic. Într-adevăr gelozia e un sentiment, că toate celelalte destul de greu de explicat, dar i-am explicat. Și uite ce acțiuni, uite ce intenții poate să creeze un astfel de sentiment. Pentru că era geloasă pe ea, a vrut să o îndepărteze, sigur nu e la fel de simplu, dar a înțeles și acum înțelege ce înseamnă invidie, înțelege ce înseamnă gelozie, înțelegeți ce înseamnă răutate sau intenția de a face rău și te pot folosi de fiecare poveste în această direcție pentru că în spatele fiecărui personaj există emoții, există sentimente, există intenții. Cam asta ai putea să faci în așa fel încât să dezvolți vocabularul copilului tău și să-l faci mai mult conștient de sentimentele pe care le are, în așa fel încât să poată răspunde la întrebarea Cum te simți? Și mai mult decât atât să vină de la el. Iată cum m-am simțit, iată cum mă simt. Acesta spuneam este primul pas în rezolvarea problemei. Să scoți afară sentimentele, iar tu să empatizezi cu aceste sentimente. Înainte să-ți mai dau câteva informații referitoare la acest prim pas. Aș vrea să-ți atrag atenția asupra a ceea ce înseamnă de fapt empatie. Empatie înseamnă să îți folosești întreaga ființă într-o empate, nu doar cuvintele. Și am să-ți spun la ce mă refer. Eram în parc la un moment dat,  și una dintre fetițe care se juca în preajma mea, era extrem de supărată că o alta a plecat cu cuburile ei și nu i le-a mai adus înapoi. Și bunica s-a apropiat de ea și cuvintele ei au fost de empatie. Ești foarte supărată că ți-a luat fetița aceea cuburile. Mi-a plăcut foarte mult ce am auzit, doar că m-am uitat la ea și ea era cu mâinile în șold și tonalitatea ei și felul în care se revărsa peste copil nu arătau deloc a empatie. Deci cumva încearcă ca atât corpul tău cât și cuvintele tale, să arate empatie. De multe ori, privirea ta, empatică și felul în care îți folosești corpul sunt mult mai importante decât cuvintele pe care le rostește. Empatizează cu copilul tău, fără să judeci, cu totul, parafrazând ceea ce îți comunică în așa fel încât să te asigur că ceea ce ai înțeles este ceea ce ți s-a transmis. Aș mai avea câteva lucruri importante să-ți transmit înainte să trecem la pasul al doilea. Așa că ne vedem în cele ce urmează."
  },
  {
    "id": 157,
    "title": "Evită să repeți apelative",
    "text": "Ți-am vorbit în cadrul modulului Stima De Sine și cum creștem și păstrăm stima de sine într-un copil, despre puterea etichetelor. De foarte multe ori oamenii fac confuzia între un comportament și o stare sau un sentiment. Eticheta este una care durează. Este ceva ce ne definește, pe când o emoție, o stare sau un sentiment, poate să apară la fel de bine cum poate să plece. Ce vreau să spun cu asta? în momentul în care ai unei persoane ești geloasă, asta poate să fie în acest moment, acum comportamentul tău a fost de persoană geloasă sau invidioasă. Sau poate să fie ceva care o definește pe persoana respectivă, etichetă. Ești geloasă, în general. În momentul în care folosești genul acesta de formulări, încearcă să îți ajuți copilul să înțeleagă diferența dintre o etichetă care este identitară și o stare, o emoție, un sentiment care apare acum și dispare. Copilul ar putea avea tendința de exemplu să-ți povestească despre altcineva. E un prost, uite ce mi-a făcut. A.. .adică, de ce este proastă persoana respectivă, de ce spui că este proastă. Pe uite ce a făcut? A... am înțeles, deci tu te referi la un comportament, acest comportament ție nu ți-a plăcut sau ți s-a părut prostesc așa-i?. Nu persoana este proastă am înțeles bine? Da, da, da, bine. În momentul în care tu încerci să faci această diferențiere și copilul tău începe să facă diferențierea între o etichetă și un comportament și că în momentul în care cineva s-a comportat prostește la un moment dat sau neadecvat. Asta nu face dintr-o persoană cu totul o persoană proastă sau neadecvată în general, care gafeaza la modul general. Sper că ai înțeles diferența. Mai există o nuanță importantă aici. Copilul tău ar putea să vină și să-ți spună. Uite ce mi-a spus prietenul meu, mi-a spus că sunt idiot. M- a spus că sunt prost. Uite ce mi-a spus bunica, că sunt bun de nimic. Încearcă să nu repeți aceste apelative. În momentul în care îți confirmă înțelegerea, spune doar am înțeles ce ți-a spus bunica ta. Înțeleg că nu ți-a plăcut să auzi acest lucru, așa-i? Încearcă să nu repeți ceea ce ți a spus apelativul pentru că vizitării. Deci, bunica ta ți-a spus că ești bun de nimic. Evită treaba asta, pentru că de fiecare dată când tu repeți un apelativ pe care copilul tău l-a primit de la ceilalți, îl întărește el însuși. Ia-o pur și simplu așa, pentru că nu o etichetă pe care ai vrea ca al tăi copil să o păstreze și să o facă identitară. Două lucruri aș vrea să reții din această lecție. Fă întotdeauna diferența dintre un comportament punctual și o etichetă,care definește persoana respectivă. Copilul tău va înțelege la fel de bine treaba asta și față de el însuși și față de ceilalți. În al doilea rând, nu repeta apelativele neplăcute, jignitoare pe care copilul tău le-a primit și ți le povestește. Înainte să ne mutăm în Pasul 2, adică explorarea situației în așa fel încât să ajungi la cauza reală a problemei. Mai există o nuanță asupra căreia aș vrea să te fac conștient. Ne vedem în lecția următoare."
  },
  {
    "id": 158,
    "title": "Folosește-l pe „tu”, nu pe „noi”",
    "text": "Copii, școală. Activități extra școlare responsabilități, emoții. Sunt trei zone în care problemele sunt ale copilului, în momentul în care o problemă apare în aceste trei zone. De aceea, a cui  este problema? A copilului. Evident o să tot repeți lucrul acesta pentru că e unul dintre cele mai dificile lucruri. Am înțeles asta pe pielea mea și e un feedback pe care l-am primit de la cei mai mulți părinți, pentru că tendința este de a lua problema și de a o face a ta. Un alt aspect pentru care este important să-ți aduci aminte de fiecare dată că este problema copilului, este pentru că noi avem tendința și despre asta am mai vorbit de a folosi pluralul. Noi, în momentul în care folosim noi. E clar că este și problema noastră nu este doar problema copilului .în momentul în care intri într-un dialog cu al tău copil folosește pe tu. Tu ce crezi despre asta?Tu cum te simți? Cum se vede de la tine? Care este motivul pentru care tu crezi asta? Explică-mi te rog, mai multe pentru că repet, dacă îl folosești pe noi se diluează responsabilitatea. Problema devine a noastră. Sunt sigur că te doare și pe tine dar important e transmis copilului e la tine iar eu te ajut să ți-o rezolvi. În momentul în care vorbești despre eu, adică despre tine, refă-te la sentimentele tale, la părerile tale, despre această problemă sau despre ceea ce s-a întâmplat sau despre sentimentele copilului fără să le judeci. Eimpatizează doar, deci când e despre tine, e despre emoțiile tale părerile tale și vorbește cu tu despre sentimentele copilului, despre ceea ce crede și despre problema lui. E important să nu-l așezi pe noi, aici sunt puțin nu până la finalul procesului. Cam acestea sunt lucrurile de care aș vrea să ții cont în momentul în care scoți în evidență sentimentele copilului tău. Suntem gata să ne mutăm. În al doilea pas Explorarea Situației."
  },
  {
    "id": 159,
    "title": "Scopul explorării situației",
    "text": "Și iată că am intrat în cel de-al doilea pas, situația adică explorarea situației. Care este scopul întrebărilor pe care tu le adresez aici? Scopul întrebărilor este acela de a afla cauza reală a problemei, de a pune un diagnostic dacă vrei, în așa fel încât să-ți dea o idee ție ca adult despre pașii următori pe care copilul ar putea să-i facă pentru a-și rezolva problema. Scopul acestor întrebări este să-ți faci o idee despre ce s-a întâmplat, despre cauza problemei, despre pașii următori. Și acum revin cu întrebarea: A cui este problema? E copilului, desigur. De ce mă întorc mereu la această întrebare? Pentru că scopul întrebărilor nu este de a face interogatoriu și nici măcar de a afla toate detaliile. Pentru că nu rezolvi problema, dacă ar fi trebuit să rezolvi problema, poate că toate aceste detalii te-ar fi ajutat, dar copilul știe foarte bine cu ce problemă se confruntă. Ce s-a întâmplat acolo și cum. Nu e nevoie să știi toate detaliile repet, pentru că copilul tău le știe. E important să știi suficient de multe detalii, cât să-ți faci o idee. Acesta este scopul întrebărilor pentru că altminteri punem o grămadă de întrebări care de fapt nu au niciun rost. Înainte să adreseze orice fel de întrebare și vei vedea ce fel de întrebări să adresezi și pe care să le eviți. Întreabă-te așa: La ce mă ajută pe mine să știu asta? Cu ce face diferența această informație în pașii următori? Și  adresează acele întrebări care chiar au sens și o să spui: Bine, bine, da eu nu știu acum să fac asta pentru că nu am mai făcut-o niciodată. Și am să-ți spun că marele beneficiu al acestui proces în patru pași, este că vei avea șansa să-l aplici ani de zile. Vei avea șansa să faci practică pe acest proces, slava Domnului, cât de mulți ani. Poate și când copilul tău va fi adult și te va suna: Mama, am o problemă la serviciu. Așa că atât timp, în așa fel încât să pui în practică lucrurile corect. Scopul este ajungerea la un diagnostic. Ce să faci și ce să nu faci vei vedea pe parcursul următoarelor lecții."
  },
  {
    "id": 160,
    "title": "Întreabă din toate unghiurile despre toți cei implicați",
    "text": "Ai idee de ce ne ajută atât de mult să stăm de vorbă cu cineva atunci când avem o problemă? Nu e doar faptul că cealaltă persoane empatizează cu noi, ci faptul că noi rostind ceea ce gândim ne auzim propriile cuvinte în plus față de asta cealaltă persoană ne poate da o perspectivă nouă la care noi nu ne-am gândit. Pur și simplu adresându-ne întrebări. Pentru că dacă reușești să vezi o problemă din mai multe unghiuri, nu mai ești în cutie. Îi vezi atât cauza, îi vezi și rezolvările. Acesta este motivul pentru care adresezi întrebări în așa fel încât să afli percepția copilului despre toate persoanele implicate. Încearcă să afli cine a fost implicat în problema copilului, colegul de bancă, alți colegi, o profesoară, mai multe profesoare, fratele sau sora copilului și cum se vede de la ceilalți. Aș vrea să-ți dau un exemplu. Copilul vine la tine și spune: Am avut un conflict cu profesoara de istorie. Îmi pare rău că s-a întâmplat asta și cum te ai simțit? M-am simțit extrem de nedreptățit. Poți să-mi spui mai multe despre ce s-a întâmplat? Păi eram în mijlocul unei teze și profa de istorie a venit în spatele meu și mi-a spuls lucrarea. De ce crezi că a făcut lucrul acesta? Pentru că ea credea că am copiat și nu este deloc adevărat. Înțeleg că te simți îndreptățit, dacă tu crezi că profesoara credea că ai copiat. Cum ar fi putut ea să creadă că ai copiat, adică ce ar fi putut să o facă să creadă lucrul acesta? Pai, m-am tot întors la colegul meu din spate. Înțeleg și îi cereai colegului tău sau ce s-a întâmplat acolo? Păi, colegul meu avea nevoie de răspunsuri și mereu mă întreba: Ce te întreba mai exact colegul tău? Păi, ce să facă pentru că el nu învăța și eu spuneam. Aha. Și poate fi acesta un motiv pentru care profesoara credea că de fapt tu ești cel care copiezi? Da, ar fi putut să creadă lucrul acesta. Am înțeles. Deci în această discuție scurtă prin câteva întrebări tu ai aflat de fapt ca părinte, cine a fost implicat în această poveste, în acest conflict. Este vorba despre copilul tău, colegul din spate și profesoara de istorie. Copilul nu a crezut niciun moment până să stea de vorbă cu tine că poate profesoara de istorie are un motiv pentru care a crezut ce a crezut că a acționat în consecință. Acesta este motivul pentru care este atât de util să adresezi întrebări din toate unghiurile. Încearcă să-ți faci cumva o schemă mentală. Cine a fost implicat în această poveste? Cine a fost implicat în acest conflict și să explorezi cumva, cum se vede din toate părțile? Atenție mare totuși, e foarte dificil să întrebi un copil mic cum crezi tu că s-a simțit cealaltă persoană când tu i ai spus asta. Copii mici. Asta înseamnă patru, cinci, șase ani, poate depinde cât de bine dau cu empatia până la această vârstă. Sunt destul de puțini capabili să se pună în pielea altcuiva. Aceeași întrebare care nu prea are nici un fel de ecou la copii ar fi, dar tu cum te-ai simți dacă cineva ți-ar face lucrul acesta? Complicat, tocmai pentru că nu sunt în stare să-și imagineze o astfel de situație. Ce poți face în schimb este să faci apel la o situație trecută, similară, în care copilul tău s-a simțit așa. Și întrebarea ar suna la modul următor. Îți aduci aminte când prietena ta te-a respins acum două luni? Îți aduci aminte cum te-ai simțit atunci? Poți să-mi spui cum te-ai simțit? Păi, m-am simțit așa. Cred că la fel se simte și prietena ta acum când tu ai respins-o pe ea. În felul acesta copilul tău poate înțelege ce simte cineva și ce a cauzat cumva reacția lui. Pentru că această explorare din toate unghiurile să funcționeze și să afli într-adevăr informații relevante, fără să sune a interogatoriu, e important să adresez întrebări deschise, nu întrebări închise. Știi foarte bine diferența dintre ele. O întrebare închisă presupune un răspuns închis sau o alegere între mai multe variante. Câți ani ai? Este o întrebare închisă versus ce poți să-mi povestești despre tine până la această vârstă? Care este o întrebare deschisă. Cu cât reușești să adresezi mai multe întrebări deschise, cu atât ai șansa să explorezi mai mult fără să pui un reflector în ochii copilului tău și să-l faci să se simtă interogat, cumva ca la interogatoriu. Îți aduci aminte de fetița care a venit la mama ei și a spus: Nu vreau să mai merg la balet? Aș vrea în lecția următoare să-ți povestesc cumva, într-un soi de Rolepaly, cam cum ar suna cei doi pași pe care i-ai învățat până acum, sentimente și situație. Într-un dialog cu această fetiță. Hai să vedem în lecția următoare."
  },
  {
    "id": 161,
    "title": "Exemple de discuții despre primii doi „S”",
    "text": "Fetița de 8 ani care vine acasă și spune: mami nu vreau să mai merg la balet. De ce? Nu îți mai dorești să mergi la balet? ar întreba mama... Pentru că fetițele de la balet sunt răutăcioase și îmi spun că sunt grasă și fac mereu mișto de mine și eu nu vreau să mai merg la balet. înțeleg. Cred, că e greu să auzi astfel de cuvinte. Poți să-mi spui mai exact ce s-a întâmplat? Eram la ora de balet și una dintre fetițe a început să îmi spună că sunt ca un elefant și dacă mai dansez mult o să sparg podeaua. Îmi pare rău că ai auzit așa ceva și când ai auzit cuvintele astea,  tu ce ai făcut? ...păi am început să mă retrag adică nu mi-a plăcut ce am auzit și m-am retras, m-am așezat într-un colț. Și fetițele ce-au făcut? ...explorezi în continuare. Păi au fost și mai răutăcioase cu mine, pentru că pe lângă fetița care mi-a spus lucrul acesta, au venit și altele și au început să râdă de mine. Îmi pare tare rău că te-ai simțit așa și când toate au început să spună lucrul acesta, tu ce ai făcut? Am început să plâng. Înțeleg, te-ai simțit rău, așa-i? Daa... Și profesoara de balet ce a făcut? Le-a spus să înceteze. Și ele au încetat? Da, au încetat și mai apoi?..păi.. m-a iinvitat din nou să dansez profesoara de balet, dar eu nu am mai putut și am stat într-un colț până la sfârșitul orei. Hm..  Și acum nu vrei să te mai duci la balet, așa-i? Da. Poți să spui te rog întreabă mama, de ce crezi tu că fetițele ți-au spus lucrul acesta? ..pentru că sunt grasă. Ok, dar în momentul în care tu te ai retras, ele ce-au făcut? Păi au început să dea și tare în mine și mi-au spus lucruri și mai răutăcioase. Mm.. Știi oare că acesta este unul dintre motivele pentru care oamenii sunt răutăcioși cu tine? Adică tu te-ai retras așa-i ? Da și ce ți-ai dorit acum? Ce ți-ai dori în acest moment?...păi aș vrea să nu mai spună lucrurile și nu vreau să mă mai duc la balet. Am înțeles. Deci, motivul pentru care tu nu mai vrei să mergi la balet, este pentru că ele îți spun aceste cuvinte urâte, așa-i? Da. Dar dacă ele nu ți-ar mai spune aceste cuvinte, ai vrea să te mai duci la balet? Adică, ție îți place să dansezi? Da. Cam așa ar suna discuția până aici. Hai să analizăm puțin, ceea ce tocmai am verbalizat într-un soi de Roleplay. În momentul în care copilul a spus cum s-a simțit, mama nici un fel nu a judecat treaba asta, nu i-a spus că ar trebui să se simtă așa, nu a spus cum că fetița ar fi grasă sau nici nu a negat cum că ar fi. Una peste alta, nici nu contează. S-ar putea să fie adevărat, dar nu a învinovățit-o cu nimic. Una peste alta nu asta e important. Dacă avem de-a face cu un copil supraponderal în această situație, a slăbiri, este cumva un pas mai puțin important acum, pentru că ceea ce ne-am dori, este ce? Să avem un copil care stă pe propriile picioare și reușește să răspundă celorlalți într-un fel respectuos, asertiv, în așa fel încât să descurajeze soiul acesta de reacții. În plus ai văzut întrebările pe care această mamă, le-a adresat. Au fost despre celelalte fetițe ce au spus mai exact despre copilul ei, ce a spus și cum s-a simțit și ce a făcut și despre cealaltă parte implicată despre profesoara de balet. De ce e important asta? Pentru că acum ai aflat că profesoara de balet, cumva a reacționat corect adică le-a spus să înceteze. Nu a pus paie pe foc și nici n-a ținut cumva isonul acestor fete. Ce ai mai aflat în plus, este că al tău copil își dorește să danseze în continuare. Îi place să danseze, nu e că nu vrea să se mai ducă la balet. Ceea ce își dorește de fapt, este ca celelalte fetițe să nu-i mai spună aceste răutăți. Ai ajuns cumva la un diagnostic și un lucru foarte important, dacă vrei să rezolve o problemă, este să ai un enunț clar al acestei probleme, pentru că am plecat de la nu mai vreau să merg la balet, ceea ce pare a fi o mare problemă sau una cu totul diferită de: eu vreau să merg la balet, dar nu vreau ca celelalte fetițe să mai facă mișto de mine. Diferența este foarte mare. Dacă ai observat de asemenea, această mamă până aici în primii doi S, nu s-a referit deloc la viitor. Nu s-a referit la ce să faci diferit, la ce faci data viitoare, la ce decizie vom lua în continuare. Tot ce s-a întâmplat a fost o explorare pe sentimente, cum se simte copilul și pe situația trecută. Totul s-a desfășurat la trecut. Ce-au făcut fetițele ce a făcut fetița? Cum s-a simțit, cum a reacționat profa de balet? Ce a făcut ea, cum s-a concretizat cumva această situație și ce își dorește concret copilul, ]n acest moment. Care este diagnosticul nostru acum? Avem un copil care vrea să danseze, dar vrea să descurajeze astfel de comportamente. În momentul în care ajungem la un astfel de diagnostic, am putea teoretic să ne mutăm în soluție, pentru că știm cumva cam ce ar putea să facă diferit copilul nostru, pentru a obține ceea ce-și dorește. Și așa suntem pregătiți să ne mutăm în pasul al treilea. Ai văzut. Nu-i nevoie să adresezi o mie de întrebări. Nu e nevoie să întrebi foarte multe de ce-uri și nici să pui lampa interogatoriului în ochii copilului tău. Adresezi câteva întrebări în așa fel încât îți faci o idee despre ce s-a întâmplat acolo, cum se simte copilul tău, care este problema de fapt și cauza acestei probleme și ce ai putea să faci tu sau copilul tău sau împreună în continuare. Așa că hai să ne mutăm la al treilea S și anume soluții. Cine le dă? Cum apar ele? Și cum ajungem la cea mai bună dintre soluții?"
  },
  {
    "id": 162,
    "title": "Confirmă intenția de rezolvare a problemei",
    "text": "În momentul în care explorând situația, ai ajuns la cauza sau cauzele problemei sau stării copilului tău și ai avut șansa să pui un diagnostic cumva pe ceea ce s-a întâmplat, e important înainte să treci în soluții, să confirm intenția copilului că își dorește treaba asta, adică își dorește să rezolve problema și să găsească soluții la această problemă. Pur si simplu confirmi problema asa cum a inteles-o si îți întreb copilul dacă vrea să o rezolve. Cum ar suna asta în cazul pe care l-am discutat deja. Bun înțeleg că tu ți-ai dori să mergi în continuare la balet pentru că îți place să dansezi, dar ceea ce ți-ai dori în plus, este ca fetițele să nu spună răutăți. Am înțeles bine? Da.. Ai vrea să găsim împreună o soluție despre cum să faci în așa fel încât fetițele să fie descurajate să îți mai spună lucrurile astea? Da.. Un alt soi de întrebare ar fi, vrei să rezolve această problemă? Aș putea să te ascult și să găsim împreună o variantă care să răspundă mai bine nevoilor tale. Ce părere ai? Cumva cere acordul de a lucra împreună cu un copil la o soluție pe măsură ce copilul tău crește, are din ce în ce mai multă nevoie de acest pas. Pentru că până una alta este problema lui și tu ai făcut lucrul acesta foarte clar si nu intri în soluții înainte să-i ceri acordul, să faci lucrul acesta. Îi satisfaci nevoia de autonomie. E problema lui. Altminteri ai veni cu idei, cu sugestii, cu sfaturi, pe care nu ți le am cerut si nu ai primit acordul că vrea să rezolve această problemă și te ai putea întreba Cum adică nu vrea să o rezolve? Așa bine. De foarte multe ori noi chiar și adulți fiind, ne confruntăm cu o problemă, realizăm că avem o problemă în același timp realizăm că dacă ne apucăm să lucrăm la această problemă necesită mult timp, efort atenție și așa mai departe și ne asumăm pur și simplu faptul că trăim cu această problemă, adică nu vrem să o rezolvăm. Nu pentru că nu putem ci pentru că nu ne propunem să facem asta. Pe măsură ce copilul tău crește poate să spună același lucru este. Aceasta este o problemă și nu îmi propun să o rezolv. Și uite de ce. Deci acesta este un pas important să confirm problema și să cer acordul de a merge mai departe, de a cere confirmarea din partea copilului tău, că își dorește să găsească o soluție la această problemă în așa fel încât să și-o rezolve. În continuare ceea ce-ți verbalizez este ...Eu sunt aici să te ascult și să te ajut, da este problema ta, pe care tu ți-o vei rezolva. După ce ai primit confirmarea copilului că da, își dorește să lucreze pe această problemă sau să găsească soluți,i mergi mai departe. Pasul Al Treilea și vedem ce înseamnă mai departe..."
  },
  {
    "id": 163,
    "title": "Explorează opțiuni",
    "text": "Bun.  Deci, hai să găsim opțiuni. Acesta este pasul următor și ar fi foarte tentant în acest moment să-i spui copilului tău, uite ce ai putea să faci. Eu când eram de vârsta ta, am trecut printr-o situație similară și uite ce am făcut și așa să faci și tu. Eu cred că dacă ai proceda așa ai reușit. Este cel mai tentant lucru din lume. Ei bine în continuare, abordarea este de problema ta și întrebarea pe care o adresez copilului este : Hai să ne gândim, ce ai putea să faci, în așa fel încât să rezolvi această problemă. Ce-ai putea să faci în așa fel încât pe viitor acest gen de comportament să nu se mai întâmple? Ce putea face, în așa fel încât pe viitor această problemă să nu mai apară? Tu ai putea să faci. E foarte posibil ca în acest moment copilul tău mai ales dacă nu este obișnuit cu acest gen de discuție, să spună: \"Nu Știu\" sau dacă este ceva mai mare ar putea să se gândească la câteva soluții. Cum pregătești pentru a găsi soluții și cum te pregătești tu pe tine, pentru răspunsul copilului :\"Nu Știu\" . Ei bine, oferă-i câteva variante. Nu-ii spune una, spune-i mai multe. De exemplu : Hmm... într-adevăr, nu pare simplu de rezolvat această problemă. Hai să ne gândim. Ai putea să și ai putea să... O altă variantă ar mai fi ... asta : Tu ce părere ai? De la tine cum se vede? Hai să-ți dau exemplu din nou pe fetița cu. baletul. Și ce ai putea să faci în așa fel încât fetițele să nu spună lucrurile acestea urâte. \"Nu Știu\". Știu, e greu să te gândești la lucrurile acestea, așa-i? Uite eu mă gândesc așa : Ai putea fie să le ignori, adică să nu le bagi în seamă, ai putea fie să le spui ceva, care să le dezarmeze cumva, să le lase fără replică. Ție care variantă ți se pare mai potrivită? Aș vrea să le spun ceva. Hai să ne gândim puțin ce ai putea să le spui, în așa fel încât ele să fie dezarmate. \"Nu Știu\". În acest moment pentru a te ajuta copilul să vină la rândul lui cu soluții sau cu opțiuni, ai putea face apel, la o situație similară din viața ta și cum ai reacționat atunci, fără să ai pretenția că este identic cu ceea ce simte copilul în acest moment, dar cumva să-l aduci într-o zonă în care să-i vină idei. Ai putea să-i spui în acest moment copilului tău: Uite, știi eu când eram mică, purtam aparate dentare și de foarte multe ori copiii erau răutăcioși cu mine și îmi spuneau că am dinți de fier, că nu înțeleg ce spun si de fiecare dată eu mă trăgeam la fel ca și tine și știi ce făceau ceilalți copii? Nu, nu știu. Ce făceau? Păi, la fel ca și în cazul tău, cu cât eu mă trăgeam mai mult, cu atât ei erau și mai răutăcioși. De ce crezi făceau asta? Pentru că te simțeau că e slab și dădeau și mai tare. Exact. Și înt-o zi mi-am dat seama că dacă eu mă mai retrag și nu mai plâng, e foarte posibil ca ceilalți să se oprească din a mai spune răutăți. Cum ți se pare treaba asta? Crezi că are sens? Ar putea să aibă. Okay. ce ar fi dacă le-ai spune fetițelor... Poate eu nu sunt la fel de slabă ca voi, da mie îmi place să dansez. Aveți vreo problemă cu asta? Cum crezi că ar reacționa fetițele, crezi că ar funcționa? Nu știu.. E o soluție. Ai fi dispusă să încerci treaba asta? Întotdeauna cere acordul. În momentul în care oferă o variantă sau o soluție mai ales dacă nu vine de la copil, cere acordul. Cuplul ar putea să zică : Da sunt dispusă să încerc să fac lucrul acesta. De fiecare dată când tu vii cu variante, ar putea să vină și copilul tău cu variante și pe măsură ce crește, soluțiile vor veni din ce în ce mai mult de la copil. Acesta este și scopul pe care tu îl dorești atins. În timp, soluția să vină de la copil, pentru că este problema lui și el știe cel mai bine ce soluție ar fi cea mai potrivită pentru a-și rezolva problema. Mai e un aspect aici ce se întâmplă dacă copilul tău vine cu o soluție la problemă care ție ți se pare total nepotrivită sau extrem de riscantă. Îi spui din prima, nuu asta nu o să funcționeze. Evident că nu-i spui asta pentru că stima lui de sine scade, competența lui pe rezolvarea problemei, nu mai este hrănită. Ce-ai putea face diferit totuși pentru a reuși, să îi arăți că a lui idee, nu este cea mai potrivită? Tot prin întrebări:întreabă-ți copilul: Hmm, deci, ai venit cu această soluție. Hai să ne gândim că ai face așa. Ce s-ar putea întâmpla? Hai să ne gândim că tu spui lucrul acesta. Care este riscul? Ce s-ar putea întâmpla rău? În momentul în care scoți în evidență impactul comportamentului copilului în viitor și el înțelege care sunt riscurile și de ce nu e bine și-o scoatem singur din cap. Asta na, n-ar  funcționa, într-adevăr. Și mie mi se pare o idee destul de riscantă. Nu nu prea cred că ajungi unde dorești. Hai să ne gândim împreună la altceva. Și așa mai departe, dacă vezi în acest moment soluția, se creează într-un tandem. Dacă în pasul prim și în al doilea, tu ai explorat a adresat întrebări, deja în pasul al treilea, când problema este agreată, diagnosticul este clar și copilul a spus Da, vreau să rezolve această problemă. De aici mai departe se întâmplă un dans. Se întâmplă un ping-pong, pentru că soluția o găsim împreună. O discutăm în așa fel încât să ajungem la cea mai bună soluție. Chiar și mai târziu când soluția vine de la copil, tot un dans este, pentru că el are nevoie să știe că da, soluția pe care a găsit o este cea mai bună. Ce este valoros în acest proces? Tu adresând aceste întrebări, începi să îl obișnuiești copilul tău să gândească în termeni de soluții în termeni de idei și de auto evaluare. Bun, dacă fac așa ce se pot întâmpla bine? Ce se poate întâmpla rău? Care este riscul. Mi-l asum? Hmm... Asta nu e o idee bună. Hăi să mă gândesc, ce altceva aș putea să fac în așa fel încât să-mi rezolv problema. Felul în care tu reușești prin întrebări să îți faci gândirea vizibilă este felul în care el va reacționa mai târziu atunci când are o problemă fără să fii tu de față. Ce faci mai departe? După ce ai explorat opțiuni variante și le ai analizat?inclusiv din punctul de vedere al riscului? Mai există o ultimă etapă înainte să treci la ultimul pas și o să vedem care este aceea."
  },
  {
    "id": 164,
    "title": "Confirmarea/ exersarea soluției",
    "text": "Știi vorba aceea, că orice problemă are o soluție? Eu împărtășesc foarte mult această viziune. Chiar cred că în afară de moarte se poate rezolva orice. Așa că, ai ajuns în discuție cu alt copil prin explorarea tuturor variantelor pe care le are, opțiunilor și analizei de risc, la soluția care ție ți se pare extrem de potrivită și i se pare la fel pentru situația lui. Ce e de făcut mai departe este să confirmi această soluție și dorința copilului de a o pune în practică. Mergând de la exemplul pe care deja l-am rulat până acum, ar fi cam așa, ar suna cam așa : Deci cred că dacă tu le-ai spune fetițelor, eu poate nu sunt la fel de slabă ca voi, dar mie îmi place să dansez. Aveți vreo problemă cu asta? Dacă le-ai spune asta, crezi că ar funcționa? Ești dispusă să faci treaba asta? Și copilul zice : Da, aș vrea să încerc treaba asta. Foarte bună idee. Mă bucur mult că vrei să încerci treaba asta. Necesită mult curaj să stai în fața cuiva și să-i spui așa ceva, în momentul în care celălalt este răutăcios cu tine. Ai vrea oare, să exersăm puțin treaba asta? Pentru că un alt pas în paranteză fie spus, ar putea să fie exersarea acestei soluții, în așa fel încât copilul să-și fi băgat deja picioarele în apă audă și să vadă cum se simte. Să faci cu al tău copil un soi de Roleplay în așa fel încât să știe mai exact ce are de făcut. Și ai putea să faci cam așa : Fii atentă, vrei să ne jucăm puțin cu această idee să vedem cam cum te simți în momentul în care spui treaba asta? Da, zice copilul. Bun hai să ne imaginăm că eu sunt... Cum o chema pe fetița aia, cea mai răutăcioasă dintre ele? Alina. Așa imaginează-ți că eu sunt Alina și vin la tine și îți spun ești un elefant care spargi podeaua atunci când dansezi. Hai, uită-te în ochii mei și descurajează-mă să-ți mai spun lucrurile astea. Poate că nu sunt la fel de slabă ca tine dar mie îmi place să dansez. Ai vreo problemă cu asta? Ai inteles ideea? În momentul în care copilul a avut șansa să rostească treaba asta și să și imagineze că tu ai fi Alina, are șanse mai mari ca chiar să iasă în momentul în care asta se întâmplă. Îți dai seama cum se va simți acest copil și dacă chiar reușeste să rezolve problema singur? De fapt știu cum s-a simțit acest copil pentru că spuneam, este un caz real. În acel moment copilul simte că : Daa, mi-a ieșit. Stima de sine este foarte sus, competența la fel și cheful de a-și rezolva problemele singur sau singură în acest caz, crește considerabil pentru că eu pot. S-ar putea să nu iasă din prima. Evident, s-ar putea să-i mai cadă o lacrimă. S-ar putea să se mai retragă, dar tocmai i-ai dat cea mai bună soluție de a sta în picioare elegant și asertiv, de fiecare dată când cineva lovește. Și știm cu toții, va avea parte de genul acesta de pumn, din păcate, toată viața la fel ca și noi. Există mereu cineva acolo, dispus să lovească. Nu este despre a-i obliga pe ceilalți să nu mai facă sau descuraja altfel decât prin cuvinte. Contează cum stai în picioare, fără să cazi. După ce s-a întâmplat acest Roleplay și confirmarea soluției sau cele mai bune opțiuni, ceea ce faci în continuare, ar fi să-i dai copilului tău încredere că poate. Nu-i spui: Sunt sigură că dacă spui asta, fetița cealaltă va fi descurajată și nu o să mai spună niciodată ceea ce ți-a spus până acum. Nu Ceea ce-i vei spune copilului tău este : Am încredere în tine că poți să faci așa cum am exersat împreună și șansele sunt mari, să-ți iasă și ceilalți copii să fie descurajați. Poate că nu se va întâmpla din prima, dar este un pas important. Am încredere în tine că pot să faci lucrul acesta. Uite, te duci mâine la balet și stăm de vorbă apoi. Aceasta este o trecere către ultimul pas. Succesul și măsurarea lui. E important ca al tău copil să înțeleagă, că tu nu pleci nicăieri, că este acolo să-l ajuți în continuare. Nu i-ai plasat problema și i-ai zis descurcă-te, ci  i-ai găsit împreună o soluție care pare cea mai potrivită, el are încredere că poate să ducă la îndeplinire și în plus față de asta, nu e singura soluție. Dacă asta nu funcționează este acolo pentru el sau pentru ea să găsiți alte soluții."
  },
  {
    "id": 165,
    "title": "Al patrulea „S” – scopul acestui pas",
    "text": "Și iată că am ajuns și la ultimul pas. Succesul. De ce e importantă nu termini procesul de luare a unei decizii în momentul în care ai găsit soluția? Aceea pe care atât tu, cât și copilul tău mai cu seamă o găsiți a fi cea mai potrivită. Pentru că așa cum deja ți-am spus, faptul că ai luat o decizie sau ai făcut o alegere, este doar începutul. Va trebui să pui în practică ceea ce ai decis și despre aceasta este vorba în acest al patrulea pas. Ce ne interesează de fapt, ne interesează ca al nostru copil să aibă un plan cât se poate de clar în minte despre ce are de făcut, când, cum va face, în ce condiții. Dacă tu discuți acest plan cu copilul tău, succesul a ceea ce tu îți propui ca el să facă și el își propune să facă, este mult mai aproape de realitate. Un alt lucru important aici, este follow up. Adică asigură-te că stai de vorbă cu al tău copil după ce a pus în practică cele discutate și vedeți ce s-a întâmplat. Este o discuție de evaluare, cumva. Dacă ia iesit, sansele sunt mari ca el să vină: Ieiii, mi-a ieșit! Dacă nu i-a iesit sau nici măcar n-a încercat, pentru că până la urmă nu a îndrăznit. Ai o șansă suplimentară de a discuta cu el fie alte soluții, alte opțiuni, fie să îl ajuți să treacă peste barierele pe care probabil singur și le-a pus. Un alt aspect important aici este să-i dai senzația, certitudinea, de fapt copilului tău că este aproape de el, că este acolo. Adică indiferent dacă îi iese sau nu, ești dispus să găsești o altă soluție împreună cu el, ba chiar dacă nu se descurcă singur, să-l ajuți în rezolvarea problemei. Asta este despre măsurarea succesului. În lecția următoare am să-ți spun mai multe despre cum să pui toate aceste elemente împreună, în așa fel încât procesul de rezolvare a problemei și de luarea unei decizii să se încheie cu succes."
  },
  {
    "id": 166,
    "title": "Follow up și exemple",
    "text": "Ai agreat cu al tău copil ce urmează să facă? A trecut momentul în care urma să facă ceea ce v-ați propus împreună și vă vedeți din nou seara. Discuția de \"follow up\" ar putea să fie una extrem de relaxantă. Ce vreau să spun, este să nu sari imediat pe și și... Cum a fost? Iar dacă faci asta, fă-o cu un entuziasm din acela deschis și fă-o doar dacă îl vezi că se simte bine. Pentru că dacă el este trist, pentru că poate nu i-a ieșit și tu începi cu :și și Ai reusit? ..s-ar putea să-l demotivezi și mai tare. Fii atentă la reacțiile lui în așa fel încât să te calibrezi ca energie și să pornești în discuție, de acolo de unde este el. Dacă îl vezi abătut, empatizează cu el. Hmm.. Se pare că nu ești prea în apele tale, astăzi așa-i? Pot să-mi povestești ce s-a întâmplat? și o să-ți povestească despre felul în care a încercat să rezolve problema și probabil că nu i-a ieșit. Ce trebuie să faci aici este să o iei de la început. Practic dacă nu i-a ieșit în rezolvarea problemei, află la fel despre situație, empatizând inițial cu sentimentele lui, despre ce a spus, dacă a făcut o așa cum ați planificat împreună, cum a reacționat cealaltă persoană, cum s-a așteptat să reacționeze și nu a reacționat, ce ar fi putut să facă diferit și practic reînnoiești planul. S-ar putea de asemenea să-i fi reușit. Ce ai de făcut în acest caz? Este să i spui: Mă bucur foarte mult că a reușit să își rezolve această problemă. Uite felul în care tu ai rezolvat această problemă, se poate aplica și în această situație și în această situație și în această situație. Ai putea să fii mândru de tine că ți-a reușit .Dacă nu i-a reusit, totuși și nici nu mai vrea să încerce, ai putea să decizi tu și asta este o întrebare pe care foarte mulți părinți mi-o adresează, să o rezolvi tu pentru el. Mulți părinți spun asta bine, bine... El încearcă să  și-o rezolve și nu poate și nici a doua oară. Ce fac? Îl las cu problema nerezolvată? Nu. Nu-l lași cu problema de rezolvat. Intervi și îl ajuți să o rezolve. Important nu este doar să stai pe o singură parte a baricadei. Cred că tot ceea ce facem în acest program, este să discutăm despre echilibru. Atunci când simți că e nevoie să intervii, te încurajez să o faci. Înainte să mergem mai departe, aș vrea să te mai trec printr-un exemplu de discuție facilitată de părinte, pe acești patru pași. În așa fel încât să simți mai bine felul în care acești pași curg și să te ajute și pe tine mai mult se pun în practică. Plecăm de la premisa că vine copilul acasă și spune am luat un 2 la matematică. Prima întrebare va fi: Cum te simți cu asta? Îmi pare rău să aud asta. Cum te simți? Copilul zice : Mm.. Nu mă simt nicicum. Mă... Pur și simplu nu e drept ce s-a întâmplat. Hmm...Poți să spui mai multe despre asta? De ce crezi tu că nu e drept ce s-a întâmplat? Păi, profa pur și simplu s-a răzbunat pe mine. De ce crezi lucrul acesta? adică poți să spui exact ce a făcut profesoara? M-a scos în fața clasei și mi-am adresat o întrebare și era clar că eu nu știu să răspund la această întrebare. Interesant. Da de ce crezi tu că s-a pus o întrebare, la care clar nu știai să răspunzi? ..păi pentru că, acum o săptămână împreună cu alți câțiva colegi de-ai mei am pus gumă de mestecat pe scaun și ea a insistat să afle cine i-a pus guma de mestecat pe scaun și v-a aflat că noi am fost aceeași și că el a fost capul răutăților. Hmm..  Înțeleg... Cum crezi că s-a simțit profesoara în momentul, în care s-a trezit cu guma de mestecat pe fusta? Păi cum să se simtă? Normal, a urlat, dar mie mi-a părut bine că mie nu-mi place profa de mate adică ie tot timpul țâfnoasă și țipă la noi și i-am arătat noi cum stă treaba. Și cum s-a comportat profesoara de matematică cu voi după aia? Păi ne-a spus că o să ne arate ea nouă. Hmm Se pare că, chiar v-a arătat. Și cine altcineva mai e implicat într-o situație similară cu a ta? Adică profesoara de matematică a făcut același lucru și cu ceilalți colegi ai tăi? A, nu ar răspunde copilul, pentru că eu am fost capul răutăților și profesoarei i-a fost clar că eu i-am instigat pe toți să-i punem guma de mestecat pe scaun. Hmm.. Hai să ne gândim puțin... Cum te simți tu cu această notă, la matematică? Păi eu știu matematică la următoarea teză o să iau o notă mai mare și aia e. Hm.. dar ști, vei fi alături de această profesoară, câțiva ani de zile. Dacă tu nu o să repari relația cu ea, ce crezi că s-ar putea întâmpla? Păi s-ar putea să fie o relație tensionată și să îmi dea mereu o notă mai mică decât merit, ca să se răzbune. Și eu cred că s-ar putea întâmpla lucrul acesta. Ți-ar plăcea să se ajungă acolo? Nu, nu mi-ar plăcea. Cred că ar fi util să-ți repari relația cu profesoara de matematică?  Da, ar zice copilul, cred că da... Vii tu să vorbești cu ea? Adică vii tu să îmi rezolvi problema? Aș putea să fac lucrul acesta, dar cred că atâta vreme cât  tu i-ai pus guma de mestecat pe scaunul cât relația este deteriorată de tine, ar aprecia mult mai mult, dacă tot tu ai repara-o. Ai fi de acord cu asta? Vrei să încerci să-ți repari relația cu profesoara? Da. Bun. Ce crezi că ai putea să faci în așa fel încât ea să nu mai fie supărată pe tine? Nu știu. Nici nu vrea să stea de vorbă cu mine. Cred că nu vrea să stea de vorbă cu tine sau cel puțin asta este ceea ce ți-a transmis. Dar cum ai putea să ți-o repari? Păi nu știu. Să-i cer scuze? Cred că asta ar fi o idee foarte bună. Să-i ceri scuze. Și dacă ai alege, să-i ceri scuze, cum ai face-o? păi i-aș spune că îmi pare rău că i-am pus gumă de mestecat și că nu se mai întâmplă... Excelent. Cred că ar fi un pas foarte bun pe care l-ai putea face. Și când ai alege să faci asta? Înainte, în timpul orei, după? Hmm..În nici un caz în timpul orei. Mi-aș face de râs față de ceilalți colegi. Și atunci cum? Păi ori înainte ori după. Perfect. Deci înainte sau după ? Mm,după. De ce nu înainte? Bine, înainte. Eu cred, ar spune părintele, că dacă îți ceri scuze înainte de oră, vei avea parte de o altfel de oră de matematică. Deci cred că i-ar fi bine să faci înainte. Perfect, zice copilul. O fac înainte. Bun. Și când o să faci asta? Care este prima ta oră de matematică? Păi am trei ore de matematică pe săptămână, lunea, miercurea și joia. O să o fac, peste două săptămâni. Peste două săptămâni? înțeleg că vrei să amâni asta. De ce nu ai face-o la prima oră, luni? Mm.. Știu că nu este tocmai plăcut, să te duci să își cer scuze și înțeleg stănjeneala ta. De cele mai multe ori, ne este greu să facem asta, pentru că trebuie să trecem peste propriul orgoliu. Ai fi de acord cu mine, că dacă faci asta în primul rând scap de scuzele respective și le fac sincer, relația ta cu profesoara nu numai că se repară repede, dar nici nu o să mai ai tensiunea de a fi în sala de curs cu profesoara așa, în relații tensionate? Da ar spune copilul, ai dreptate. Ok, deci planul e așa, mergând la final. La prima oră de matematică adică luni, înainte să înceapă ora de matematică, în fața sălii de curs, o aștepți pe profesoara de matematică și îți ceri scuze. Îi spui că îți pare rău, că i-ai pus guma de mestecat pe scaun și că înțelegi că s-a supărat din acest motiv și că îi promit că nu se va mai întâmpla acest lucru. Asta ai de gând să faci? Da, spune copilul. Am încredere în tine spune părintele, că dacă asta este ceea ce vei face, șanse sunt mari ca profesoară de matematică să te ierte. Abia aștept să stăm de vorbă după ce ai făcut aceste lucruri. Am încredere în tine că o să-ți iasă. Cam acesta este procesul și după cum vezi durează câteva minute. Nici într-un caz real nu ar dura mai mult. Iarăși este o abordare extrem de diferită, decât cea pe care probabil ar avea o majoritatea părinților care nu ar trece prin acest program. Pentru că primul lucru pe care l-ar auzi un copil în acest caz ar fi : normal că ți-a dat 2. E vina ta. Rezolvă-ți problema. Sau, s-ar duce la școală să vorbească cu profesoara de matematică. Și într-un caz și în celălalt, copilul nu ar fi învățat să își rezolve singuri problema. Și eu cred și știu că iarăși este un caz real, că o profesoară care primește scuze sincere din partea unui copil și că părintele nu intervine în acest în această poveste. Are o relație mult mai deschisă cu acel copil pentru că îl consideră că stă pe propriile picioare. În plus poate că într-adevăr realizează de la înălțimea ei de adult, că s-a răzbunat pe un copil și că ar putea la fel de bine să nu mai facă asta. Sper că ai înțeles acum cei patru pași ai acestui proces, așa cum ți-am spus, îi poți aplica de nenumărate ori, ani de zile. Deci, chiar dacă nu-ți iese din prima, ai răbdare cu tine, pentru că ai timp să înveți. Ai timp să te perfecționezi, ani de zile. Ce aș vrea să-ți povestesc în lecția următoare ar fi câteva detalii speciale, despre ce să faci diferit atunci când nu ai de rezolvat o problemă ci doar de luat o decizie. Care sunt pașii pentru a lua o decizie în contextul unei alegeri sau a unei achiziții. Ce ți-aș propune să faci acum cu aceste informații înainte să mergem mai departe. Listează câteva dintre problemele cu care, al tău copil s-a confruntat. Acesta din sfera de care am discutat, copii ceilalți copii, școală, activități extrașcolare, eventual emoții. Gândește-te la felul în care le-ai rezolvat sau am încercat să-l ajuți să și le rezolve și cum ai proceda, pas cu pas, pe modelul celor patru pași de rezolvare a problemei, în luarea unei decizii pe care deja i-ai învățat. Ce fel de întrebări ai adresa, pentru a scoate în evidență sentimentele. Ce fel de întrebări ai adresa pentru a explora situația și a ajunge la cauză. Ce fel de întrebări și adresa pentru a găsi câteva soluții. Care ar fi ideile pe care tu le avea, în așa fel încât să faceți ping-pong cu ele și cum ai măsurat succesul? Mai exact, dacă ar fi să o iei de la capăt, ce ai face diferit? E important pentru a pune în practică tot ce ai învățat. Ne vedem mai departe să vezi cum e diferit când ai luat o decizie."
  },
  {
    "id": 167,
    "title": "Procesul decizional pentru o alegere sau o achiziție",
    "text": "Ceea ce ți-am prezentat până acum a fost procesul în 4 pași prin care treci atunci când ai atât de rezolvat o problemă, de a ajunge la cauza ei, cât și de a lua o decizie. E foarte posibil, câteodată, să nu ai niciun fel de problemă de rezolvat. Pur și simplu vrei să faci o alegere sau ai de făcut o achiziție și atunci discuți doar despre obiectivul viitor, nu te duci în niciun fel de analiză a trecutului. Aș vrea să-ți povestesc în această lecție despre câteva lucruri extrem de importante, relevante, despre procesul decizional pe care foarte puțini adulți le știu. Și aș vrea să îți povestesc o întâmplare reală din viața mea. Acum câțiva ani, familia mea a vrut să se mute într-o altă locuință și au stat de vorbă despre \"Hai să ne căutăm o altă casă.\" Foarte pe scurt despre ceea ce își doresc și toți cei 3 adulți ai familiei mele s-au apucat să vâneze locuințe. Fiecare a văzut câteva după care s-au pus laolaltă să discute despre ce să aleagă, cu fotografii, cu schițe, cu planuri, cu tot. Te rog să-ți imaginezi că în seara respectivă, 3 adulți stând la masă, au pus pe masa din sufragerie niște zeci de fotografii, schițe, planuri, ale foarte multor apartamente, ba chiar și case în foarte multe zone ale capitalei, cu prețuri diferite. Și a ieșit un tămbălău. De ce a ieșit un tămbălău? Pentru că este extrem de dificil să iei o decizie în acest fel. Foarte mulți oameni fac exact această greșeală. Mai exact, se uită la alternativele pe care le au și încearcă să aleagă una dintre ele. Niciodată nu poți să faci lucrul acesta. De ce? Pentru că e ca și cum ai compara mere cu pere. Te întreb, mai exact, cum poți să compari un apartament de 4 camere, într-un bloc făcut pe vremea lui Ceaușescu, de 12 etaje, cu același apartament de 4 camere, în Parcul IOR? Fiecare este împărțit diferit, are geamurile în altă direcție. Unul are două băi, unul are trei băi, unul are bucătăria spartă, celălalt are bucătăria închisă, unul are două lifturi, unul are un lift, unul are loc de parcare, celălalt are două locuri de parcare și vorbim doar despre două apartamente. Imaginează-ți ce se întâmplă dacă sunt 15 sau 20. Procesul decizional devine extrem de complicat. Dacă discutăm cu adevărat despre abilitatea de a lua decizii, atunci ai nevoie de un proces cât se poate de clar. În primul rând, primul pas este despre obiectiv. \"Exact ce ne propunem să facem?\" \"Păi dorim să achiziționăm un apartament.\" Hmm, hai să ne uităm mai specific la acest obiectiv. \"Ne dorim un apartament sau poate fi și o casă? E un spațiu de locuit sau poate să fie și o mansardă? Sau, dacă găsim un teren la un preț foarte ieftin și ne construim această casă, din aceiași bani, e ok?\" \"A, da\", ar spune toată lumea implicată în acest proces decizional. \"Deci, mai exact, ce încercăm noi să obținem?\" \"Păi vrem un spațiu de locuit care poate să fie format din orice.\" \"A, perfect. Păi în cazul acesta avem o plajă mult mai largă de căutare.\" De aceea e important să știi foarte clar ce-ți dorești. Mai apoi, pasul 2, foarte important mai ales atunci când mai mulți oameni sunt implicați într-o decizie, dar foarte util chiar și atunci când o singură persoană are de luat o decizie sau de a face o achiziție, este să stabilești criterii. Mai exact, \"Ce vreau eu să aibă această casă?\" Pentru că plecam de la acest exemplu. \"Păi îmi trebuie atâtea camere\", ar spune cineva. Și eu vin și întreb \"Camerele sunt importante sau metrii pătrați? Dacă găsim un spațiu necompartimentat care are 140 de metri și îl putem compartimenta cum vrem, e OK? \"Da, cred că metrii pătrați sunt importanți.\" \"A, bun. Deci metri pătrați/4 camere. Perfect. Ne trebuie două băi. Ne trebuie metrou la maxim 5 minute de casă. Ne trebuie două locuri de parcare, ne trebuie bucătărie pe care ne-am dori-o așa și-așa și așa mai departe.\" Încep să apară criteriile, începe să devină clar ce căutăm. În momentul în care aceste criterii sunt puse pe masă, ceea ce iarăși ne interesează foarte mult este care sunt criteriile MUST, dă-mi voie să folosesc acest cuvânt în limba engleză. Criteriile musai, fără de care nu se poate. Și care sunt criteriile WANT, dezirabile. \"Mi-ar plăcea să fie, dar nu este necesar.\" Cineva ar putea să spună \"Păi acest apartament trebuie să coste 100 de mii de euro, ăsta este un criteriu must, musai\". Și eu vin și întreb \"Bine, bine, dar dacă costă 101 mii și are toate criteriile pe care le vrei tu, îl cumperi?\" \"A, păi sigur. O mie de euro în sus, în jos.\" Ei, atunci nu este un criteriu musai. Dacă poți să umbli la el vreun pic, înseamnă că nu e un must. Criteriile must sunt acelea fără de care nu putem trăi. Nu le poți negocia. Nu poți să umbli la ele. Sunt limita minimă pentru care tu faci acea achiziție sau acea alegere. De aceea e important să le alegi cu grijă. După aceea sunt toate criteriile dezirabile, pe care le dorești acolo. Ce faci mai apoi? De îndată ce ai această listă de criterii, ți-e clar ce e foarte important, nenegociabil și ce ți-ai dori să se întâmple cu privire la achiziția ta, abia atunci poți să te uiți la alternative. Alternativele, de aceea, vor fi fost deja filtrate. Nu mai intră, dacă păstrezi exemplul, toate apartamentele pe care să le vezi, pentru că deja știi foarte clar ce urmează să vizionezi. Și de aici mai departe nu mai compari apartamentele între ele. Este o altă greșeală pe care foarte mulți oameni o fac. Ceea ce tu faci este să compari apartamentele cu criteriile. Iei fiecare apartament și îl treci prin criterii. \"Are toate criteriile must?\" \"Le are.\" \"Perfect. Hai să vedem cum stă la celelalte criterii.\" Abia atunci ai de-a face cu o decizie, dacă vrei, obiectivă și clară pentru că altfel e foarte dificil și extrem de frustrant, cu atât mai mult cu cât sunt mulți oameni implicați în această decizie. De îndată ce tu ai înțeles acest proces decizional, îl poți ajuta și pe copilul tău să înțeleagă ce înseamnă de fapt o decizie. În momentul în care are de făcut o alegere, poți începe cu cele simple. Bascheții pe care îi poartă. Întreabă-l \"Care este obiectivul tău? Ce fel de bascheți, exact, îți dorești?\" Sau \"Vrei bascheți neapărat sau o pereche de încălțări sport?\" Ca să ne fie foarte clar obiectivul. Și el ar putea să spună \"Vreau bascheți și vreau modelul acesta pentru că e ceea ce-mi doresc.\" \"Perfect. Hai să vedem ce fel de alte criterii ai.\" \"Păi îmi doresc să fie cu buline, cu scrisuri, cu acest fel de talpă și neapărat aș vrea să aibă fermoar, nu șireturi.\" \"A, am înțeles.\" Acum poți să te uiți la o serie de branduri de bascheți care au aceste modele. Prețul poate fi iarăși un criteriu și atunci își poate face alegerea trecând fiecare model prin criteriile lui. E un exercițiu interesant de făcut cu copiii. Și dacă un copil învață asta la vârste destul de mici, imaginează-ți ce beneficii ar putea să aibă ca adult când are de luat decizii importante despre joburi, despre mașina pe care o cumpără, despre apartamente și o serie de alte decizii care chiar cântăresc foarte mult. Ce te invit să faci cu această informație acum pentru că tocmai ai aflat, pe repede înainte, care este procesul decizional corect și îți spun, din nou, foarte puțini oameni știu să ia o decizie la modul acesta. Te invit să te gândești la o alegere pe care o ai de făcut în viitor sau o decizie și trece-ți decizia prin acești pași. De exemplu, următoarea ta vacanță. Cum facilitezi un astfel de proces decizional în așa fel încât întreaga familie să poată beneficia de acele criterii importante, pentru el sau pentru ea, iar alegerea finală să fie una care să mulțumească pe toată lumea? Gândește-te, poate, la o alegere personală pe care o ai de făcut. La felul în care ai vrea să-ți decorezi baia, de exemplu, sau următoarea mobilă de bucătărie. Funcționează de fiecare dată când te gândești la un obiectiv viitor și ai să vezi care este beneficiul final de a aplica acest proces. În momentul în care ai făcut o alegere sau ai luat o decizie, ești liniștită pentru că știi că ai trecut prin toți acești pași. Ai gândit-o. N-a fost doar pentru că ai comparat mere cu pere și nici că ai spus \"Așa simt eu.\" Și \"Așa simt eu\" este bine câteodată, dar câteodată ai vrea și un proces rațional, sunt sigură. Aș vrea să-ți împărtășesc în cele ce urmează alte câteva mici informații relevante pentru felul în care îl ajuți pe copilul tău să-și dezvolte deopotrivă gândirea creativă și gândire analitică pentru a-l ajuta în acest proces de rezolvare a problemelor și de luare a unei decizii."
  },
  {
    "id": 168,
    "title": "O convingere importantă",
    "text": "Odată ce ai văzut care este procesul prin care îl ajuți pe copilul tău să își rezolve problemele și în timp să poată lua decizii importante și constiente pentru el însuși și bune în același timp. Aș vrea să-ți prezint câteva detalii importante de care să ții cont pe parcursul anilor care trec. Aș vrea să-ți povestesc despre una dintre întâmplările din anii mei trecuți. Aveam un manager care de fiecare dată când auzea o problemă venită de la ceilalți oameni obișnuia să spună: ”Do you have a solution or are  you a part of problem?” -  Ai o soluție sau ești și  tu parte din problemă și ne a obișnuit cumva,  întreagă echipă să gândească în felul acesta să venim atât cu problema cât și cu o propunere de soluție. Îți propun să facă același lucru și cu al tău copil. Transmite această convingere și pe de altă parte adoptă-o și tu. Nu există problemă fără soluție. Orice fel de problemă are cel puțin o soluție. Dacă tu crezi în această convingere sau transmiți copilului tău, va învăța să gândească în termeni de soluții și va spune de fiecare dată orice problemă are o soluție. Nu se poate să nu existe o cale prin care să rezolve această problemă. Convingerea este: Mereu există o soluție!"
  },
  {
    "id": 169,
    "title": "Lasă-l să-și asume consecințele",
    "text": "Foarte mulți părinți mă întreabă ce să fac să-l ajut pe copilul meu să își asume decizia pe care o ia. Dacă eu îl întreb pe copilul meu ce fel de desert își dorește și îi dau de ales între biscuiți și plăcintă cu mere de exemplu copilul meu spune că și-ar dorit plăcintă cu mere și în momentul în care dau plăcintă cu mere începe să urle pentru că vroia biscuiți. Dacă eu îl întreb cum își dorește castravetele tăiat ca întreg și spune că dorește tăiat de îndată ce îl pun în față tăiat, spune că și l-ar fi dorit întreg și asa mai departe. Într-adevăr ați asuma alegerea sau decizia pe care ai luat o nu-i un lucru simplu. Ai idee de ce? În momentul în care nu iei niciun fel de decizie, plaja ta de opțiuni, este nelimitată cumva limitată evident dar este nelimitată. Și asta îți hrănește, cum  îi hrănește foarte mult și copilului nevoia de autonomie. Ai libertatea de a alege. În momentul în care ai făcut o alegere, ai luat o decizie nu mai poți să mai iei altă decizie, nu mai poți face altă alegere și cumva te autosabotezi în nevoia ta de autonomie. Copiilor le este foarte greu să facă acest lucru. Acesta este motivul pentru care se tot răzgândesc Ce îți propun să faci de fiecare dată când copilul tău se confruntă cu o alegere, să iî spui că e o decizie bună aceea pe care a luat-o, este o alegere bună aceea pe care a făcut-o și că dacă a ales asta își va asuma acea decizie. Nu cădea în capcana de a-ți asuma tu alegerea lui și de a-l ajuta să se răzgândească de fiecare dată. Dacă și-a dorit castravetele tăiat, fie va mânca tăiat, fie își va lua un altul întreg din frigider, dar tu nu mai poți să-i mai pui încă o dată castravetele pe care îl dorea în față. Dacă își dorea o pereche de baschet roșii a avut de ales între linii roșii și unul alb și i-a luat pe cei roșii și acum pare că este nefericit cu această alegere, nu-i cumpăra și cealaltă pereche de bascheți. Lasă-i s- și asume deciziile pe care le iau. Aș vrea să dau un exemplu aici personal. Într-una din zile se planifica o ieșire la teatru asta la grădinița la care merge fiul meu și eu l -am întrebat pe fiul meu în acea dimineață.. Te duci tu la teatru cu copiii ?și ne am spus Da, vreau să merg. În momentul în care am ajuns la grădiniță și a văzut că toți copiii se urcă în mașină a zis, eu nu mai vreau să merg la teatru. Era cu păpuși și îi plac păpușile. Si atunci a zis, eu vreau să rămân în grădiniță și i-am spus, dacă tu alegi să rămâi în grădiniță, ceilalți copii se duc la teatru și nu voi mai putea să te duci acolo. Alegerea ta este să rămâi în grădiniță. E sigur că asta vrei? Da. În momentul în care autobuzul a plecat și toți copiii au făcut cu mâna evident a început să plângă și acum la teatru. Îmi pare rău că te-ai răzgândit acum. Știu cât iți-ai fi dorit să mergi la teatru. Acesta este și motivul pentru care te-am întrebat dacă e sigur că vrei să rămâi. Acum ai luat decizia de a rămâne știu că ești dezamăgit cu ea ai fi dorit să te răzgândesc dar toată lumea a luat în calcul decizia ta. Acesta este motivul pentru care vei rămâne la grădiniță. Dacă nu vei simți nevoia să salvezi de fiecare dată va învăța să aleagă cu grijă și să și asume decizia pe care a luat-o. În lecția următoare, aș vrea să fac o scurtă recapitulare a altor tehnici pe care deja le-ai învățat care ajută în acest context copilul să învețe să își rezolve problemele și să ia deciziile corecte."
  },
  {
    "id": 170,
    "title": "Tehnici pe care deja le știi",
    "text": "Te-am pregătit deja pentru faptul că folosesc tehnica picturii chinezești pentru a înțelege mai bine un concept sau o tehnică. Ce înseamnă asta mai exact? Înseamnă că aleg să-ți repet o tehnică sau o abordare în mai multe contexte acolo unde te ajută să pui în practică cele învățate. De aceea în această lecție aș vrea să fac recapitularea câtorva tehnici pe care deja ți le-am prezentat, dar care sunt foarte relevante pentru a-ți ajuta copilul să învețe să își rezolve singur problemele și să ia deciziile corecte pentru el sau pentru ea. Una dintre aceste tehnici, extrem de simplă și extrem de valoroasă este cere opinia, adică întreabă de fiecare dată care este părerea lui. Această tehnică satisface toate cele trei nevoile psihologice de bază și nevoia de conectare, copilul tău se simte băgat în seamă, respectat, valorizat și nevoia de competență pentru că tocmai ai încredere în părerea copilului tău. Și foarte mult nevoia de control, de autonomie pentru că poate să ia o decizie, poate să facă o alegere de fiecare dată când tu ai de luat o decizie sau de rezolvat o problemă, întreabă-ți și copilul. Tu ce părere ai? Care este opinia ta, de la tine cum se vede? În felul acesta îi dezvolți acest tip de gândire pentru soluții. Nu o să insist foarte mult pe această tehnică. Ți-am spus deja, o știi. O alta, foarte valoroasă în acest context este să-ți faci gândirea vizibilă. Este o tehnică la care țin foarte mult pentru că te ajută extrem de multe contexte. Dacă tu îți faci gândirea vizibilă despre felul în care tu ai rezolvat o problemă, despre felul în care ai luat o decizie. Cum ți-ai adresat întrebările? Cum ai ajuns la cauza problemei? Mai apoi ce fel de criterii ai avut pentru decizia ta? Care a fost obiectivul tău? Care au fost criteriile tale musai și criteriile tale dezirabile? Care au fost alternativele pe care le-ai avut pe masă și care a fost alegerea pe care ai făcut-o. Decizia oe care ai implementat-o și cum ai ales să faci lucrul acesta? Fiecare pas din acest proces îl va ajuta pe copilul tău să fie mai aproape de ceea ce înseamnă abilitate, întru rezolvare problemei și luarea unei decizii. Fă-ți gândirea vizibilă! Un alt element care ține de responsabilitatea copilului, de a-și asuma deciziile și alegerile pe care le face, este să lași consecințele naturale să se întâmple. Dacă tu îi spui bunăoară, copilului tău: știi, eu înțeleg că vrei să te urci în acel copac, dar este foarte posibil să calci. Asta este ceea ce vrei? Dacă tu ca părinte îți permiți să-l lași să cadă. Consider că nu e foarte periculos, în sensul acesta. Adică nu se întâmplă nimic foarte rău. Dacă urmează să cadă, lasă-l să experimenteze treaba asta. A nu-i permite să se urce în copac înseamnă că îi radi șansa de a învăța din propriile alegeri, din propriile decizii. Un alt lucru aici care pleacă tot de la autonomia copilului, este încurajarea copilului de a se juca liber. Am discutat deja despre numărul de jucării mare, pe care în general copiii îl au și despre faptul că noi adulții simțim mereu nevoia să le umple timpul. Dacă noi permitem copilului să se joace liber fără să aibă o serie de activități în care să fie ocupat și numărul de jucării pe care le are este restrâns, va simți nevoia să-și inventeze jucării din spațiul pe care îl are. Gândește-te la noi, cum ne jucam cu bețe, pietre, cu sfori, cu frunze. Asta ajută de fapt, gândirea întru creativitate. A gândi creativ ajută la rezolvarea unei probleme și la luarea unei decizii. De aceea lasă-l să se joace cu cărțile din bibliotecă, cu obiectele din bucătărie, cu o serie de lucruri prin care își inventează jocuri fără să fie acele jucării descriptive, care îi ucid creativitatea. Și un alt lucru pe care l-ai putea face ca încheiere și ți l-am amintit deja, este să facilitezi tu acest proces decizional, în familie. În momentul în care cu toții aveți de luat o decizie, despre locul în care mergeți în această seară, despre ceea ce faceți în weekend, despre vacanța în care mergeți cu toții, despre covorul din sufragerie. Știi tu mai bine decât mine. Acele alegeri, decizii, achiziții care afectează întreaga familie. Facilitează acest proces, fă-l vizibil pentru copiii tăi și vor ști la rândul lor, nu numai cum să ia decizii la comun, vor ști cum să ia decizii și pentru ei și este un pas important,incipient pentru rezolvarea conflictelor. Ce îți propun să faci acum cu aceste informații pentru că ne apropiem cu pasi înceți, de finalul acestui modul. Aș vrea să te rog să frunzărești toate informațiile pe care le-ai acumulat deja, până în acest moment. Alegi acele tehnici, convins, informații pe care le-ai primit, care te vor ajuta să predai copilului tău abilitatea de a rezolva probleme și de a lua decizii, așa cum ți-am spus tehnicile pe care eu le prezint, lucrează împreună. Știu că vei găsi o serie de informații din tot ceea ce ai învățat deja care te vor ajuta și în acest context. În lecția următoare facem recapitularea modulului pentru că, iată, am ajuns la final."
  },
  {
    "id": 171,
    "title": "Recapitulare Capitolul 6",
    "text": "Felicitări! Ai trecut deja de mijlocul acestui program și ai acumulat o serie de informații extrem de valoroase deja. În acest modul ai aflat despre una dintre cele mai importante șase abilități pe care noi oamenii le avem, în așa fel încât să facem diferența între mediocritate și succes, pentru că într-adevăr, felul în care știm să rezolvăm probleme și să luăm decizii este foarte important pentru viața noastră, care este făcută dintr-o serie de alegeri. Ce ai învățat până acum? Ai învățat un principiu de bază extrem de important, acela că acolo unde avem de-a face cu probleme în zona copiilor (conflicte între copii, cu ceilalți colegi, prieteni sau copiii între ei, presupunând că ai mai mulți), acolo unde avem de-a face cu probleme în sfera școlii sau a activităților extrașcolare, responsabilităților pe care copiii le au sau emoțiile copiilor (dar de asta ne vom ocupa separat), ceea ce tu ai de făcut este să ții mingea în terenul copilului. Practic, îl ajuți să își rezolve problema versus a i-o lua din mână și a o rezolva tu sau a o minimiza. Ai văzut care este diferența între felul în care abordăm problema unui adult și cum reacționăm la ea și felul în care reacționăm la problema propriului copil și de ce, iată, foarte mulți adulți nu știu să își rezolve problemele și să ia decizii corecte. Am trecut printr-o serie de ”Așa nu”-uri: ce să nu faci în momentul în care copilul tău are o problemă. Plecând de la neatenție, judecare, minimizare, distragerea atenției, învinovățirea copilului, ținerea de predici și prelegeri, amenințări, interogatoriu și o serie de alte comportamente care nu fac decât să închidă ușa comunicării între tine și copilul tău. De fapt, acesta este motivul pentru care, an după an copiii, aleg să nu mai stea de vorbă cu ai lor părinți atunci când au o problemă. Dacă tu ai o abordare diferită, așa cum ai învățat-o în acest modul, ai șansa să ai o relație deschisă chiar și cu al tău copil adolescent, un lucru extrem de important pentru că da, mai cu seamă adolescenții, încep să închidă uși. Ce ai mai învățat? Ai învățat diferența dintre o problemă, care se referă la trecut și anume la identificarea cauzei, și decizie, care se referă la viitor și atingerea unui obiectiv. Ai văzut în același context procesul prin care, prin patru pași, reușești împreună cu al tău copil, să rezolvi o problemă (adică să te referi la trecut) și să iei o decizie (adică să-l ajuți să se uite la viitor). Care sunt acești patru pași? Sentimente: în primul rând scoți în evidență sentimentele. Situația: adresezi întrebări deschise despre situație, despre toate părțile implicate în așa fel încât să ajungei la cauza reală a problemei și mai mult decât atât la un diagnostic. Ce ai de făcut mai departe? Intri în soluții. Aici se întâmplă un dialog, un ping-pong. Fiecare propune și analizăm împreună cea mai bună soluție. Pasul al patrulea se referă la succes. Aici te asigur că al tău copil are un plan exact pe care știe să îl pună în practică și, evident, își dorește treaba asta, și e vorba despre evaluarea ta ulterioară. Putem să-i spunem un ”follow-up”. Discuți cu copilul tău despre cum s-a simțit, dacă și-a rezolvat problema, dacă are nevoie de alte informații, dacă eventual are nevoie de ajutor suplimentar. Ai văzut o serie de tehnici și de practici despre cum să-l ajuți pe copilul tău să scoată mai mult în afară emoțiile lui și să fie capabil să le pună o etichetă. Este de altfel primul pas în gestionarea emoției: să poți să numești emoția, sentimentul pe care îl simți. Ai învățat de asemenea câteva specificități care țin doar de decizie, atunci când nu ai de rezolvat o problemă, ci doar de atins un obiectiv viitor. Eventual ai de făcut o achiziție. Ce faci diferit în acest context sau care sunt acele nuanțe care ar putea să facă diferența între mediocritate și excelență? Și cum poți să predai acest proces copilului sau copiilor tăi? De asemenea, ți-am împărtășit câteva tehnici, tactici despre cum să-l ajuți pe copilul tău să-și dezvolte atât gândirea analitică, cât și gândirea creativă. De aceea, am încredere în tine că dacă pui în practică toate aceste informații, copilul tău, în timp, va ști să rezolve probleme și să ia decizii. Și va fi cu atât mai important pentru el să faci acest lucru cu cât toți ceilalți, mai cu seamă mediul educației formale, îi învață pe copii doar să înmagazineze informație, nu să și gândească. De aceea, rolul nostru ca părinți este atât de important. Abia aștept să ne vedem în următorul modul, unde ne vom adresa emoțiilor. Cum îți gestionezi tu emoțiile și cum îl ajuți pe copilul tău să-și gestioneze în timp emoțiile? Pentru că și gestionarea emoției, așa cum ai văzut, face parte din abilitățile importante din viața noastră."
  },
  {
    "id": 3877,
    "title": "Testare rapidă cunoștințe - Capitolul 6",
    "text": "Completează quiz-ul pentru a verifica cunoștințele și tehnicile asimilate în Capitolul 6. Durează 5 minute.  Succes!"
  },
  {
    "id": 172,
    "title": "Introducere Capitolul 7",
    "text": "Am o curiozitate. De când ai devenit părinte, ți s-a întâmplat vreodată să te enervezi? Nu? Ei bine, în acest caz, probabil că meriți o statuie. Te rog să ne trimiți numele și numărul tău de telefon pentru că nu am auzit niciodată un părinte care să nu-și fi pierdut, cel puțin o dată, cumpătul. Într-adevăr, această meserie de a fi părinți ne pune de foarte multe ori în această situație pentru că ies din noi tot felul de convingeri și tot soiul de comportamente de care nici nu știam că sunt acolo. Pur și simplu ne pomenim vorbind ca mama sau ca tatăl nostru, nu-i așa? Acest capitol este despre gestionarea emoțiilor. Mai exact, despre cum gestionezi corect emoțiile și furia, nu numai a ta ci și a copilului tău. Este, dacă vrei, un capitol despre inteligență emoțională. Vei afla cum să-ți înveți copilul să-și recunoască sentimentele, să le poată numi și cum te ajută pe tine să faci același lucru. În acest capitol îți voi prezenta câteva tehnici despre cum să te încarci pozitiv, despre cum să te calmezi pe stilul tău și cum să faci același lucru și pentru copilul tău, în așa fel încât nervii să fie din ce în ce mai puțini și izbucnirile din ce în ce mai rare, atât pentru tine cât și pentru copilul tău."
  },
  {
    "id": 173,
    "title": "Ce vei învăța în acest capitol",
    "text": "Află ce este furia, care este ciclul ei, care e diferența dintre stres și furie și cum îți poți învăța copilul să își gestioneze emoțiile."
  },
  {
    "id": 174,
    "title": "O poveste personală și un mit despre furie",
    "text": "Înainte să începem, aș vrea să-ți împărtășesc o poveste personală. De ce vreau să fac asta? O dată pentru a înțelege care a fost călătoria mea până în punctul în care să pot preda mai departe gestionarea furiei și a emoțiilor și în al doilea rând pentru că această poveste personală va avea ca scop dărâmarea unui mit despre furie. Vom mai dărâma și alte mituri pe parcursul acestui modul, dar hai să vezi mai exact despre ce este vorba. Am fost crescută într-o familie mixtă. Multe culturi, foarte multe religii, cred că mai toate s-au adunat în familia mea și de aceea convingerile fiecăruia erau foarte diferite. Tata de exemplu, colonel fiind și orfan de mic, a crescut în școli mai mult sau mai puțin de gen internat, acesta fiind motivul pentru care gestionarea emoțiilor pentru el însemna pur și simplu blocarea oricărei manifestări a acestor emoții. El a considerat întotdeauna că un om puternic este acela care nu își manifestă emoțiile și de fiecare dată când avea o stare încerca să pună capac. Mama, pe de altă parte, este o fire extrem de entuziastă și tot timpul a ținut să își manifeste emoțiile, atât pozitive cât și negative, sau cel puțin așa le percepeam eu la vremea respectivă. Bunica mea, Urania ( și îi port numele și mă mândresc cu asta), era grecoaică. A crescut într-o altă cultură și pentru ea totul se petrecea cumva la distanță. Obișnuia să-mi spună de exemplu:\" Știi  ceva draga mea? N-are nimeni nici o vină că tu ai avut o zi proastă, dacă nu ești în stare să zâmbești îți propun să te duci la tine în cameră, să stai niște vreme acolo și să te întorci cu un zâmbet pe buze.\" Ce am învățat eu de la toate aceste modele din jurul meu? Am învățat preponderent că furia trebuie ascunsă, emoțiile de asemenea, că nu e în regulă să plângi, că nu e în regulă să te superi și că dacă ai o astfel de stare cel mai bine ar fi să o ascunzi de ceilalți pentru că nu-i așa, ceilalți nu au nici o vină! Mai mult decât atât, din cauza aceleași convingeri pe care, așa cum bine vezi, se pare că cei mai mulți din casă o îmbrățișau, mai toate discuțiile între părinții mei s-au purtat în spatele unor uși închise. Cea mai mare parte a copilăriei mele eu nu am văzut niciun fel de conflict între părinții mei, cât despre ridicat vocea nici nu poate fi vorba. Ce am înțeles eu cu această ocazie? Am înțeles că între oameni care se iubesc nu există conflicte, ceea ce este extrem de eronat! Și mai mult decât atât, am înțeles că fiecare decizie se ia cumva în spatele unor uși închise și că nu există niciun fel de polemică pentru că nouă ni se înmâna, oferea, o decizie pe care doi sau trei oameni au luat-o, dar noi nu am știut cum au ajuns la acea decizie. Unul dintre miturile pe care aș vrea să le răstorn cu această ocazie este acela că furiei îi trebuie un capac și anume că nu este ok să îți manifești furia. Trăim cu toții în continuare cu această convingere și spunem copiilor foarte des: \" Nu mai plânge! Nu e în regulă să plângi! Uită-te la tine ce urât ești când plângi!\" și mai ales \" Băieții nu plâng niciodată!\", știm asta deja. A-ți manifesta emoțiile este un lucru extrem de benefic pentru gestionarea lor și pentru a înțelege cum și în ce fel te poți regla, autoregla. Mai mult decât atât, reprezintă bagajul nostru emoțional. Deci un mit de la care aș vrea să plecăm în a-l dărâma este că e în regulă să-ți manifești emoțiile și chiar furia, atât tu, cât și copilul tău. Iar un alt lucru pe care l-am înțeles din povestea mea este că da, între oameni care se iubesc există conflicte. Și vei afla pe parcursul acestui modul ce să faci cu conflictele pe care le ai în familie în așa fel încât copilul tău să învețe ceva din ele. Ne revedem în lecția următoare, unde vei afla ce este ciclul furiei, de unde pleacă și unde izbucnește."
  },
  {
    "id": 175,
    "title": "Ciclul furiei, diferența dintre furie și stres",
    "text": "O mare parte dintre părinți îmi relatează următoarea poveste: de fiecare dată când ajung acasă e nevoie de o singură scânteie și izbucnesc. Sunt atât de stresat încât nu mai pot să duc și mai mult stres. Izbucnesc de câteva ori pe zi. De când am copil sunt mult mai nervos decât eram până acum. Ce se întâmplă cu mine? Ce se întâmplă cu copilul meu? Se pare că îmi preia din stări. Cum se face că exact seara când ajungem cu toții acasă, în loc să ne liniștim și să ne simțim bine, fiecare izbucnește pe limba lui? Aș vrea să-ți povestesc în această lecție despre diferența dintre stres și furie. Cum ajungem practic la izbucnire. Ceea ce vezi acum pe ecran este un vulcan, așa schițat cum am reușit noi să-l facem. Și ciclul furiei arată exact ca parcursul lavei până la explozie. Exact așa se întâmplă totul. Cum ajungem la explozie? Evident e nevoie ca lava să se încălzească. Hai să ne imaginăm împreună cum arată o zi din viața unui om, un om normal așa ca tine, ca mine, ca oricine altcineva. Să presupunem că te trezești la ora 7 dimineața și vrei să îți faci cafeaua. Pentru că între timp te-ai dus la baie, cafeaua a dat în foc. Ăsta este un eveniment stresant. Mai apoi vrei să te îmbraci și în timp ce-ți tragi ciorapii pe tine, îi rupi. Un alt eveniment stresant pentru că trebuie să-i dai jos și să o iei de la capăt. În timp ce te machiezi îți întinzi mascara și trebuie să o iei de la capăt pentru că trebuie să te demachiezi. Încerci să-ți trezești copilul, copilul nu se trezește. Deja ești în întârziere și te stresezi. În timp ce copilul tău își bea, de exemplu, cacaua cu lapte dimineața sau ceaiul, îl varsă pe tot pe el. Era deja îmbrăcat. Copilul trebuie din nou îmbrăcat. Vrei să ieși pe ușă. Mașina ta este blocată de o alta. Un alt eveniment stresant. În trafic nu mai vorbesc, pentru că există o serie de alte evenimente stresante și acolo, cineva te claxonează de exemplu, ajungi cu ceva întârziere la grădiniță sau la școală, un alt eveniment stresant. Copilul tău nu se mai desparte de tine sau nu vrea să se dea jos din brațele tale și pleci de la grădiniță, școală foarte stresat deja, ajungi în întârziere la serviciu, unde mai ai o discuție în contradictoriu cu șeful tău sau cu un coleg de serviciu. Alt eveniment stresant. Mai apoi, se mai întâmplă două, trei lucruri pe parcursul zilei, inclusiv faptul că n-ai putut să-ți iei o oră liberă să mănânci și asta te stresează. Pleci cu întârziere de la serviciu ca să-ți iei copilul de la grădiniță, școală, ajungi acolo în stres, pleci cu copilul tău de acolo la magazin, unde este extrem de aglomerat, pentru că poate fi o zi de vineri și te stresează foarte mult să fii în acest mediu și seara izbucnești. De ce se întâmplă lucrul acesta? Pentru că pe tot parcursul zilei tu ai acumulat stres. Izbucnirea de la final poate fi exact picătura care a umplut paharul. De exemplu, copilul tău care spune: vreau biscuiți acum sau un copil mai mare care nu vrea să închidă tableta. Nici nu mai contează evenimentul care a umplut paharul. Pur și simplu ție ți-a ajuns și izbucnești. Cum se întâmplă această izbucnire? Este diferită de la fiecare la fiecare. Unii o facem verbal, alții o facem fizic, alții o facem într-o combinație de furie manifestată verbal și furie manifestată fizic. Vom discuta despre felul în care se manifestă această furie pe parcursul acestui modul, dar până atunci aș vrea să înțelegi ce înseamnă această acumulare de stres care se întâmplă pe parcursul întregii zile. Ți se pare că pentru copilul tău ziua arată diferit? Nu arată deloc diferit, arată exact la fel ca și a ta. Fiecare moment pe care ți l-am povestit despre viața ta i se întâmplă și lui. Crezi că la grădiniță sau la școală copiii stau și se relaxează și totul este Zen? Nicidecum! Unii aleargă, alții țipă, educatoarea poate ridică tonul, învățătoarea poate-l scoate pe unul la tablă, ceilalți sunt stresați de acest moment. În pauze se înghiontesc, se împing unul pe celălalt, nu-și oferă jucării. Pe întregul parcurs al zilei copilul experimentează la fel ca și tine, momente de stres. Dacă ajungi cu el într-un supermarket aglomerat la sfârșitul unei zile, stresul se acumulează. Exact așa cum se acumulează la tine, exact așa se acumulează și la copil. E nevoie să izbucnească undeva și această izbucnire este cât se poate de benefică de fapt pentru organismul fiecăruia dintre noi. Ce aș vrea să-ți povestesc în lecția următoare este ce face stresul cu organismul nostru și cum reacționează creierul nostru în aceste condiții și mai ales ce e diferit la noi față de copiii noștri. Ne vedem în lecția următoare."
  },
  {
    "id": 176,
    "title": "Ce se întâmplă cu creierul nostru când ne stresăm",
    "text": "E foarte posibil ca, dacă-ți faci niște analize pentru că te doare stomacul, ficatul sau ai alte afecțiuni și te duci cu aceste analize la un medic, acesta să-ți spună, pe lângă interpretarea acestor analize, că ești foarte stresat și că ar trebui să diminuezi din stresul tău pentru că altfel nu te vei face bine. Și toată lumea spune: Dă, bine, tu, am auzit asta de nenumărate ori! Cum să nu mă stresez? Pentru că trăiesc în acest oraș, pe această planetă, se întâmplă o grămadă de lucruri pe care nu le pot controla și evident că mă stresez. Ni se pare tuturor că stresul nu este ceva ce se poate evita. Poate că așa este, poate că nu. Sper să găsești căi prin care să eviți stresul până la sfârșitul acestui modul, dar până atunci aș vrea să spun că medicii au dreptate. Într-adevăr stresul ne îmbolnăvește și iată de ce. Hai să ne uităm puțin la felul în care reacționează creierul și corpul nostru în momentul în care apare o situație de stres. Aproape instantaneu în corpul nostru sunt generați hormonii de stres: adrenalina, noradrenalina, cortizol și o serie de alți hormoni care fac în așa fel încât corpul să intre într-o stare de alertă. La ce e bun stresul pentru corpul uman? Este bun la supraviețuire. Ce se întâmplă în acel moment? Ritmul cardiac începe să fie alert, mușchii se contractă și toți acești hormoni fac în așa fel încât autoreglarea să fie destul de dificilă. La ce mă refer? Exact în acel moment, când emoțiile o iau razna, amigdala din creierul nostru este cea care preia comanda. Și acesta este și motivul pentru care îți vine să reacționezi și o și facem de cele mai multe ori, nu în cele mai bune moduri. De ce e important să înțelegem ce fac acești hormoni de stres în organismul uman? Ei bine, hormonii de stres ți-am spus, sunt buni pentru supraviețuire. Ei împiedică, cu toate acestea, generarea de către organism a hormonilor de creștere. Ce înseamnă hormonii de creștere? Sunt hormonii care ne ajută în creștere evident, în repararea acelor afecțiuni pe care le avem, în memorare și în tot ceea ce înseamnă o stare de bine. În momentul în care hormonii de stres din organism sunt la un nivel ridicat, ei împiedică generarea de către organism a hormonilor de creștere. Mai exact, ei nu pot coexista. Când se generează în corp hormonii de creștere?  Păi somnul este poate cea mai importantă resursă pentru acești hormoni pentru că preponderent în timpul somnului sunt generați și de aceea somnul este atât de important. Și mai sunt generați de fiecare dată când ne simțim bine, când râdem, când ne luăm în brațe, când ne simțim conectați, când facem un masaj, când facem exact acele lucruri care ne fac plăcere. Ce face stresul în organism? Se acumulează, se acumulează și se acumulează până când are nevoie să fie ars, exact cum ai văzut în lecția anterior. Ce se întâmplă în organismul și în creierul nostru în momentul în care trăim o stare continuă de stres? Nu numai că izbucnirea este iminentă, dar mai mult decât atât, este foarte greu de gestionat o relație în care doi oameni sunt mereu stresați. Așa cum ți-am spus, amigdala este cea care preia controlul. Autoreglarea este extrem de dificilă în acest moment, dar se învață. Ce-aș vrea să știi este că acest autocontrol pentru copii este unul foarte dificil. Acesta este și motivul pentru care ciclul furiei la ei este mult mai scurt decât la noi. Mai exact, acumulările, izbucnesc mult mai rapid decât la noi - acum râd, acum plâng, acum râd, acum plâng. Noi avem nevoie de ceva mai multe evenimente până să izbucnim. Pare-se că și noi avem nevoie de, din ce în ce mai puține. În momentul în care ne înfuriem, tocmai pentru că amigdala este cea care preia controlul, spunem și facem lucruri pe care ulterior le regretăm, pentru că nu am putut fi în măsură să luăm o decizie sau o alegere conștientă. Același lucru este valabil și pentru copil. Felul în care reacționează la furie sau la stres ridicat nu este unul logic din punctul nostru de vedere logic, pur și simplu reacționează. Ce aș vrea să faci cu această informație, acum înainte să mergem mai departe? Gândește-te la o zi obișnuită a ta, la ziua de astăzi, la ziua de ieri și încearcă să reclădești acest vulcan al emoțiilor, chiar dacă până acum nu a izbucnit. Încearcă să-ți aduci aminte de toate acele evenimente, poate minore, care te-au adus într-o stare de stres și vezi cam pe unde te afli cu nivelul de explozie. Mai ai mult, mai ai puțin, tu ar trebui să te cunoști mai bine. Dacă poți să faci asta,  fă același lucru și pentru copilul tău. Crezi că au existat anumite momente din zi care l-au stresat? Încearcă să-ți aduci aminte de ele și să ți le notezi. În lecția următoare aș vrea să-ți dau un exemplu despre o situație specifică și felul în care, în general noi ca părinți, reacționăm poate mai puțin eficient când al nostru copil este într-o stare de stres care pare că se manifestă și izbucnește."
  },
  {
    "id": 177,
    "title": "Renunță la logică într-o criză de furie",
    "text": "De ce managementul unei crize de furie a copilului tău se realizează cu empatie, nu cu argumente logice."
  },
  {
    "id": 178,
    "title": "Emoțiile nu sunt nici bune, nici rele",
    "text": "Ce sunt emoțiile și de ce avem nevoie de întreg spectrul lor."
  },
  {
    "id": 179,
    "title": "Îmbogățește vocabularul emoțiilor",
    "text": "Un prieten mi-a povestit recent următoarea întâmplare: mi-a spus că i s-a oferit acest exercițiu, pe care urma să îl facă pentru o săptămână întreagă. Și întrebarea a fost: care sunt sentimentele pe care ai vrea să le simți în această săptămână? Și și-a dat seama că nu poate să numească decât două-trei sau poate cinci. Acesta este unul dintre motivele pentru care ne este atât de greu să ne gestionăm emoțiile. Pur și simplu, vocabularul nostru nu permite să ne propunem alte emoții, nu ne permite să punem o etichetă pe emoția pe care o simțim în acel moment. Hai să ne gândim puțin: cam câte emoții știm numi? Păi știm supărare, frustrare, enervare, pe ăsta îl știm bine, gelozie, mai știm bucurie, mai știm entuziasm, dezamăgire, și pe ăsta îl știm bine și îl folosim, rușine. Ne cam oprim aici. Majoritatea adulților, spun cercetările, folosesc în jur de 10 cuvinte pentru a manifesta emoții. Ai idee câte sunt? Sunt zeci! Sigur multe țin de nuanță, dar nuanțele sunt foarte importante. Există cuvinte foarte interesante în această direcție. De exemplu anxios. Sună bine, așa-i? Anxios. Starea de anxietate nu este totuna cu frica și categoric nu este totuna cu îngrijorarea. Dacă nuanța anxietate este una înțeleasă și simt anxietate în acest moment, e mult mai ușor să știu ce să fac cu acest \"demon\". Așa că ceea ce-ți propun cu ocazia acestui lecție este să-ți îmbogățești vocabularul emoțiilor. Gândește-te puțin la câte emoții știi tu în acest moment. Numește-le, scrie-le, fă un test cu tine însuți și vezi cam câte poți să scoți la iveală. Și din cele pe care le scoți la iveală cu această ocazie, câte folosești în vocabularul tău zilnic? În momentul în care tu ai un vocabular bogat în această direcție poți să-l transmiți mai departe copilului tău. Și aceasta este o bază foarte importantă pentru inteligența emoțională, să știi ce fel de sentimente ai. Ceea ce vezi acum pe ecran este o listă de emoții. Sunt mult mai multe decât găsești în această listă, dar vezi, aici avem speriat, avem bucuros, avem anxios, avem dezamăgit, avem frustrat, sigur, avem stânjenit, avem foarte multe cuvinte pe care poate nu le folosim în acest moment. De ce îți foloseste ție treaba asta? Pe lângă faptul că, tu îi vei putea spune copilului tău cum te simți, vei putea să îi spui și copilului tău ce fel de emoție manifestă el. Dacă îți aduci aminte, am discutat despre asta încă din modulul anterior. Pentru ca un copil să poată răspunde la întrebarea \"Cum te simți?\" sau să spună pur și simplu cum se simte, trebuie să aibă o etichetă pe care să o așeze acelei stări. Care este pasul de start? Pasul de start este să-i spui copilului tău ce fel de emoție vezi manifestată de el. Poate să aibă câteva luni și e un moment, de ce nu, foarte bun să-i spui: \"Hmm, se pare că acum ești entuziast! Ți-a fost dor de mine, așa-i? Înțeleg că ți-e frică să mergi la culcare pe întuneric!\" Acesta este un lucru folositor, pentru că în acel moment copilul tău începe să așeze etichetă pe starea pe care o simte. \"A, deci aceasta este frică. A, deci acum sunt dezamăgit. Aha, deci acesta este entuziasm și acum sunt nerăbdător.\" Încet, încet, începe să folosească și el același limbaj. Nu-ți fie teamă să folosești cuvinte complicate în legătură cu emoțiile copilului tău. Până la urmă anxios, că tot am amintit de acest cuvânt, este un cuvânt ca toate celelalte. \"Anxios\" este la fel de cuvânt ca și \"cană\". Dacă învață \"cană\" de ce n-ar învăța și \"anxios\"? Ce ai văzut în această lecție este că primul pas este să poți să înțelegi emoția prin care treci. E valabil și pentru tine, cum e valabil și pentru copilul tău. Fă-ți o listă cu emoțiile pe care le știi și mai apoi, adaugă la această listă toate emoțiile pe care încă nu le poți folosi, încă nu le poți gândi, încă nu le poți pune o etichetă pentru tine. Mai apoi, folosește acest vocabular zilnic, în relație cu al tău copil. Spune-i ce vezi că manifestă ca emoție. Mai există și alte idei și am să ți le spun pe parcurs."
  },
  {
    "id": 180,
    "title": "Spune-i cum te simți",
    "text": "Dacă i-ai adresa unei persoane întrebarea: \"Cum te simți ?\" , șanse sunt mari să primești următoarele răspunsuri: \" Mă simt bine, mulțumesc.Tu cum te simți?\" sau \"Hmm, mă simt așa și așa.\", \"Mă simt foarte bine!\" și cam atât. S-a terminat cu dialogul despre cum te simți. De ce ți-am povestit despre această întrebare? Pentru că foarte mulți părinți îmi spun: \"Eu îmi întreb copilul: \"Cum te simți?\" și copilul ridică din umeri.\" O dată, pentru că nu are vocabularul emoțiilor, dar pe de altă parte, gândește-te puțin: nici tu nu faci acest exercițiu în relație cu al tău copil. Nu-i spui cum te simți. Pentru că și noi avem acest mit pe care îl cărăm în spate, în ghiozdanul nostru cu convingeri, despre care deja știi, cum că emoțiile trebuie ascunse sub preș. Noi trebuie să fim tot timpul impecabili, zâmbitori și să spunem tuturor: \"Mulțumesc, fac foarte bine.\"  \"Așa și așa\", când îți răspunde cineva că face așa și așa înseamnă că e dezastru pe dedesubt. Doar un prieten foarte bun ți-ar spune: \" Mă simt îngrozitor! \"  În rest cu toții ne punem această mască a simțitului bine. Ce ți-aș propune să faci, este să îi spui copilului tău cum te simți. O dată îi spui lui ce vezi că manifestă ca emoție, dar fă și tu același lucru. De ce ar fi util să faci lucrul acesta? Nu doar pentru că demonstrezi comportamentul pe care l-ai vrea demonstrat de către copilul tău, dar pe lângă faptul că, o dată în plus îi îmbogățești vocabularul emoțiilor, se mai întâmplă două aspecte importante aici : ceea ce faci este că vei genera, crește, în copilul tău empatie. Ce înseamnă empatie? Posibilitatea de a înțelege ce simte cealaltă persoană și cum. Să poți așeza o etichetă stării persoanei din fața ta se numeste empatie. Dacă tu îi spui copilului tău: \"Acum sunt obosită sau sunt stresată, sunt tracasată, sunt iritată.\", copilul tău înțelege cum te simți și asta îl ajută să devină empatic, cu stări similare pe care le vede la oamenii din jurul lui și să poată înțelege cum se simte o persoană chiar dacă acea persoană nu rostește emoția. O vede, o simte. Și pentru că am ajuns la acest verb, \" a simți\", simte emoția, acesta este un alt beneficiu al manifestării emoțiilor tale în fața copilului tău. Știi ceva? Copilul te simte. Înțelege starea pe care o ai și nu și-o poate explica. Dacă e o stare negativă mai cu seamă, s-ar putea să creadă că e din cauza lui și o preia fără să își dea seama că a preluat-o. Dacă tu spui copilului tău:\" Uite, am avut o zi mai stresantă la serviciu, am avut un conflict cu o colegă, m-am certat cu cineva. A fost foarte aglomerat până am ajuns la tine la școală sau la grădiniță și sunt deja foarte iritată.\", copilul tău înțelege starea ta, poate să-i pună o etichetă și mai mult decât atât, înțelege că nu a fost vina lui că tu ai această stare. Mulți părinți mă întreabă: \" Dar oare nu dau dovadă de vulnerabilitate, spunându-i copilului meu că sunt furios, iritat, obosit, supărat?\" Ba da,  asta e și ideea! Vulnerabilitatea este de asemenea bună. Un alt mit pe care aș vrea să-l așezăm deoparte: vulnerabilitatea demonstrată, arătată, este apanajul oamenilor puternici. Pentru că ceilalți se ascund în fața tuturor măștilor pe care le pun despre \" Mă simt bine\". A te arăta vulnerabil înseamnă că de fapt ești puternic, pentru că îți asumi o stare, pe care o povestești, fără să te ascunzi în fața unei alte stări. Deci vulnerabilitatea ta e bună pentru al tău copil, pentru că nu vrei să pozezi în zeul zeilor, zeița zeițelor, omul care este tot timpul puternic, stăpân pe el, care nu simte nici o emoție, care nu se enervează, care nu e iritat, căruia nu-i este frică niciodată și care are răspuns evident la orice întrebare. Arată-te uman, exact așa cum ești. Este baza până la urma a oricărei relații echilibrate. Cum te simți în acest moment? Sper că te simți bine privind această lecție. Ce aș vrea să vezi în lecția următoare este un alt aspect care te-ar putea ajuta să îmbogățești vocabularul referitor la emoții, al copilului tău și al tău, de ce nu, și o dată în plus să crești empatia copilului tău."
  },
  {
    "id": 181,
    "title": "Folosește-te de desene animate și filme",
    "text": "Oare copilul tău se uită la desene animate? Sau dacă e ceva mai mare, se uită la filme? Evident că se uită la desene animate sau la filme pentru copii! Orice copil se uită la desene animate sau la filme. De aceea, folosește-te o dată în plus de această ocazie, pentru a îmbogăți vocabularul emoțiilor. Suntem încă în această sferă, pentru că, pe lângă îmbunătățirea vocabularului cu privire la emoții, ceea ce poate ajuta filmul este tot la empatie. Uite la ce mă refer mai exact: în momentul în care te așezi pe canapea și te uiți împreună cu al tău copil la un film de desene animate, folosește-te de această ocazie și scoate în evidență emoțiile pe care personajele din desene animate le manifestă. Și poți să-i spui copilului tău: \" Ia uite ce entuziast e Donoică, că urmează să plece în excursie! Hmm, se pare că l-a durut foarte tare când a căzut, nu-i așa? Uite, și ceilalți prieteni sunt foarte atenți cu el în acest moment, îl ajută. Ia uite ce tristă e rățușca că a fost lăsată singură pe lac! Uite, se pare că este foarte entuziast acest copil, este nerăbdător, este curios!\", toate emoțiile pe care le vezi manifestate de personajele pe care le urmăriți împreună pe ecran. Asta îl va ajuta pe copilul tău să vadă cum se manifestă o emoție și să își dezvolte empatia și vocabularul emoțiilor o dată în plus este folosit. Dacă tot vă uitați la desene animate de ce să nu profiți și de această ocazie? Pentru că suntem în sfera filmelor, cred că ți-am povestit deja despre Inside out. Am făcut-o în foarte multe ocazii și cu foarte mulți prieteni ai mei. Sunt un fan al acestui film! Mi se pare o idee extraordinară să ajuți un copil să înțeleagă care este emoția care preia comanda la panoul central al emoțiilor! Dacă un copil înțelege acest lucru, înțelege și ce fel de emoție a pus stăpânire pe el. Mai târziu poate că va realiza că e vorba despre amigdală sau un sistem mult mai complicat pe care noi oamenii încă nici măcar nu îl știm explica. Ce se întâmplă în creierul nostru, neuroștiința este o știință abia începută. Deci, avem multe de învățat despre asta. Așa că, dacă nu ai făcut-o deja, mergeți și vedeți Inside out și în plus față de asta, adu-ți aminte să folosești fiecare desen animat sau film pe care îl vizionezi împreună cu al tău copil, pentru a așeza o dată în plus, acel limbaj al emoțiilor, pe care ai vrea ca mai târziu copilul tău să îl folosească."
  },
  {
    "id": 182,
    "title": "Nevoia de Control: sâmburele stresului și furiei",
    "text": "Unde suntem în proces? Ai aflat până acum care este ciclul furiei, cum arată vulcanul care explodează până la urmă, ce se întâmplă cu corpul și mintea noastră în momentul în care intrăm într-o stare de stres, ce face stresul când se acumulează. Și ai văzut că asta se întâmplă atât la tine, cât și la copilul tău. Ai văzut ce să nu faci, în situația în care copilul tău izbucnește și de ce logica în această situație nu e bună. Ce n-ai văzut este fundamentul pe care vom construi. Mai exact, care sunt emoțiile, limbajul emoțiilor și înțelegerea faptului că, dacă nu știm să denumim \"demonul\" pe care am vrea să-l gestionăm, lucrurile devin foarte dificile. Presupunem că în acest moment ai deja un vocabular ceva mai bogat în privința emoțiilor și că faci lucruri pentru a-l da mai departe copilului tău, pentru a-l folosi, atât tu cât și el. Ce facem mai departe? Hai să ne gândim dacă există vreo șansă să evităm stresul. Toată lumea spune: \"Imposibil, trăiesc în această țară, trăiesc în acest oraș, mi se întâmplă tot felul de lucruri, am agenda plină, nu am cum să nu mă stresez!\" Hmm! Hai să vedem dacă există ceva ce putem face pentru a diminua stresul. Există două căi. Una este extrem de eficientă, de termen lung și evident mult mai bună, dar și greu de obținut, iar cealaltă este o cale pe care o poți practica zilnic. Vom începe cu prima. Este dificil, așa cum ți-am spus, dar eficientă, tocmai pentru că este dificilă. Și ne vom referi la convingeri. Și aș vrea să-ți povestesc, înainte de toate, despre William Glasser. Cine este William Glasser? El a fost psihiatru, născut în 1925 în Statele Unite, este un psihiatru cumva certat cu psihiatrii sau a fost, pentru că a decedat între timp. El a spus că nu ne interesează atât de mult cauza unui comportament din trecut, ci ne interesează alegerea pe care o putem face astăzi. William Glasser a pus bazele unui institut, care-i poartă numele în Statele Unite, care este cumva supradenumit Institutul fericirii. De ce? Pentru că el a scris o carte, deja celebră în întreaga lume, care se numește \"Teoria alegerii\". Mai exact, cum să alegem fericirea. Și a studiat fericirea. Și a făcut asta ani de zile. El a spus așa: \"Există patru motive care ne fac nefericiți, stresați, nervoși. Și aș vrea să-ți povestesc despre aceste patru motive. Primul este atunci când cineva încearcă să te convingă să-ți schimbi comportamentul și tu nu vrei asta. Și acea persoana încearcă prin toate mijloacele. O face verbal, o face prin rugăminți, o poate face prin amenințări la un moment dat, tu nu vrei să-ți schimbi comportamentul și asta te frustrează. Al doilea motiv: tu încerci să faci același lucru cu o altă persoană din viața ta. Vrei să-ți schimbi comportamentul și propui treaba asta, mai apoi o faci prin argumente, mai apoi o faci prin rugăminți, mai apoi o faci prin amenințări, prin șantaj emoțional, prin toate acele mecanisme prin care noi încercăm să schimbăm comportamentul cuiva. Și nu-ți iese. Și asta te frustrează, câteodată până la nervi. Al treilea motiv: două persoane în aceeași relație, încearcă să facă lucruri, pe care nici unul, nici celălalt de fapt, nu le doresc. Adică sunt împreună într-o situație, pe care ar părăsi-o dacă ar putea. Este cazul clasic al partenerilor de cuplu, care rămân blocați în relație, deși fiecare este cu un picior afară. Niciunul nu își dorește de fapt să fie în relație, dar sunt, pentru că au copii, pentru că au o casă împreună, pentru că au afaceri împreună, pentru că pur și simplu le este teamă să iasă. Deci amândoi își propun să facă lucruri, pe care de fapt nu și le doresc. Iar al patrulea motiv, spune William Glasser, este atunci când facem asta cu noi înșine. Ne propunem să facem lucruri pe care de fapt nu le dorim. Motivația noastră internă optimă, pentru că deja știi despre motivația internă optimă, nu ne spune că am vrea să facem asta. Este iarăși un caz clasic al lui \" Mă las de fumat săptămâna viitoare sau de la 1 ianuarie\", \" Mă duc la sală, o să slăbesc 10 kilograme\", toate acele lucruri pe care nu vrei să le faci de fapt, care nu sunt aliniate la valorile, la principiile tale, motivația nu este optimă și atunci aplici asupra ta autoimpunerea, este o motivație autoimpusă. Nedorindu-ți să faci treaba asta, te frustrezi de fapt. Ce au în comun aceste patru situații? Nevoia de control. William Glasser, care a studiat fericirea, starea de echilibru, ani de zile, spune că sursa nefericirii fiecărui om, sursa stresului, sursa nervilor, oricărei stări, așa-zis negative, este controlul. Pare-se că suntem singurul mamifer de pe această planetă care are această nevoie de control, de autonomie. Gândește-te puțin: atunci ne frustrăm cel mai tare, când nu putem controla situația din fața noastră. Copilul se tăvălește pe jos, ai vrea să înceteze și tu nu poți înceta de fapt, pentru acea persoană, pentru copilul tău, acel comportament. Și asta te frustrează. Ce ne mai frustrează? Când copilul refuză să-și spele dinții. Poți să-l forțezi să o facă? Nu poți. E o situație pe care nu poți să o controlezi. Nu putem să controlăm foarte multe lucruri și asta de fapt ne frustrează extrem de mult. Aceasta este prima convingere de la care aș vrea să plecăm, convingere care previne foarte mult sursa stresului și acumulării lui până la manifestarea furiei. Nu putem controla decât ceea ce facem și spunem noi. Nu putem controla ce fac și spun ceilalți. Dacă noi am putea să primim această convingere, că singura persoană pe care o putem controla este aceasta, ar fi mult mai simplu, pentru că am primi tot ceea ce ni se întâmplă mult mai neutru. Realizăm că nu putem controla foarte multe dintre situațiile care ni se întâmplă. Aceasta este teoria lui William Glasser, pe care eu o îmbrățișez. Mai sunt nuanțe de adăugat aici, dar așa cum ți-am spus, suntem singurele mamifere care avem și manifestăm această nevoie. Știi deja despre cele trei nevoi psihologice de bază: nevoia de control, nevoia de competență și nevoia de conectare. Furia este o emoție secundară, adică ea apare după ce, una dintre aceste trei nevoi ne-a fost încălcată. O să-ți dau câteva exemple despre asta și o să înțelegi mai bine la ce mă refer. Dar până atunci, aș vrea să știi că  această nevoie de control pare a fi sursa celor mai multe stări negative, de stres, de furie, pe care noi le manifestăm. Dacă ne uităm un pic la restul regnului animal, la celelalte mamifere, vom vedea că manifestarea furiei are în spate întotdeauna frica. La noi se întâmplă același lucru, pentru că, pe lângă cele trei nevoi psihologice de bază, pe care le știi deja, Glasser consideră că mai există una și anume nevoia de supraviețuire. Categoric o avem, numai că ea nu este parte din celelalte trei pe care le-am discutat, pentru că nu ne ajută atât în evoluție, cât ne ajută, evident, la supraviețuire. Toate celelalte mamifere se înfurie din cauză de frică.Ți se pare că la noi nu se întâmplă asta? Ba da! Sursa, de fapt, este tot frica. Și vei vedea pe parcursul următoarelor lecții de ce putem lega controlul, competența, nevoia de conectare, toate aceste trei nevoi, de frică la bază, atunci când vorbim despre stres sau furie. Ce ți-aș propune să faci cu aceste informații acum? Ia-ți o foaie de hârtie și gândește-te la acele situații ,care pe tine te stresează în mod constant și întreabă-te unde e nevoia de control în aceste situații. Te regăsești într-una din cele patru pe care Glasser le-a enumerat? A vrut cineva să te schimbe și tu nu ai vrut? Vrei să schimbi pe altcineva și nu ți-a ieșit? Ești într-o relație în care vă propuneți lucruri împreună, fără de fapt ca fiecare să vrea asta cu adevărat? Sau ai o motivație autoimpusă pe anumite aspecte ale existenței tale și asta te frustrează? Încearcă să ajungi la această bază și vom construi ulterior pe asta. În lecția următoare vei vedea care este distanța de la situație, aceea care ne enervează, care ne stresează și manifestarea furiei."
  },
  {
    "id": 183,
    "title": "De la situație la reacție",
    "text": "Foarte mulți an, până să ajung la informațiile pe care tocmai ți le împărtășesc și ție, m-am întrebat, cum probabil că te întrebi și tu, oare oamenii care sunt calmi, relaxați trăiesc pe alte planete? Adică ei au niște bule de săpun de care sunt înconjurați și lor nu li se întâmplă nimic rău? Ce fac ei de reușesc să rămână calmi? Sau poate așa sunt ei. Pentru că și asta avem tendința de a spune, nu? Eu nu pot să mă abțin pentru că eu sunt o fire colerică. În paranteză fie spus, eu nu prea cred în firi colerice sau în firi flegmatice. Sigur că există. Dar în privința gestionării propriilor emoții avem fiecare un cuvânt de spus. Hai să vedem de ce unii oameni reușesc să rămână calmi în situații în care alții parcă se enervează și reacționează. Plecăm de la un exemplu pe care obișnuiesc să îl dau foarte des în seminariile sau workshopurile mele. Fii atent. Să presupunem că merg pe stradă, cu o noapte înainte plouând foarte tare, pe stradă plin de băltoace, și mă îndrept foarte frumos îmbrăcată către un workshop sau o conferință foarte importante. În acest moment. Trece o mașina în viteză pe lângă mine și mă stropeste din cap până în picioare. Asta este situația în care mă găsesc. Ceea ce vezi acum pe ecran este reacția pe care aș putea să o am: situație-reacție. Hai să ne gândim împreună cam cum aș putea reacționa în această situație. Aș putea să folosesc toate cuvintele limbii române pe care le am un vocabular. Și crede-mă, am multe. Și tu ai la fel de multe. Cu toții le avem. Întrebarea este: le folosim? Ce aș mai putea face. Aș putea să alerg după acest șofer și să încerc să îl bat. Aș putea să iau numărul de la mașină și să sun la poliție. Aș putea să urmăresc unde își parchează mașina și să mă răzbun pe acest șofer, mai exact pe mașina lui și să îi fac ceva la mașină. Ce aș mai putea face? Aș putea oare să mă așez cu fundul pe bordură și să am o depresie bruscă și să încep să plâng? Aș putea. Aș putea în același timp să mă uit la mine și să mă bufnească râsul. Adică să iau toată situația în râs și să îmi folosesc umorul și să zic că asta e, m-am udat, m-am udat, mă duc la acei oameni, le spun ce s-a întâmplat și asta e. Aș putea să fac ca și cum această situație nu s-a întâmplat, adică nu încarc nimic în starea mea și mă gândesc foarte rapid ce soluție am în acest moment pentru a ajunge la acest workshop sau la acea conferință uscată și la fel de elegantă cum eram. Iată în câte feluri aș putea reacționa. Și probabil că ne-am mai putea gândi la câteva. Care este diferența dintre o reacție și alta și de ce aș reacționa într-un fel sau în altul? Ce mă face să reacționez așa sau altfel? Cei mai mulți oameni văd egală distanța dintre situație și reacție și se și exprimă în felul acesta. Țip la tine pentru că m-ai enervat. Te părăsesc pentru că m-ai înșelat. Te pedepsesc pentru că nu ți-ai făcut temele. Adică reacția este egală cu situația, mai exact ei văd că reacția lor este generată direct de situația în care se află. Dacă asta s-ar întâmpla, am reacționa cu toții la fel în situații similare și, din fericire, nu reacționăm la fel, dar fiecare dintre noi reacționăm similar la situații similare. Ei bine, nu există semnul egal între situație și reacție. Ce mă face pe mine să reacționez într-un fel sau altul nu este situația, ci este sistemul meu de gândire, felul în care eu interpretez această situație, iar sistemul meu de gândire, dacă urmărești acum pe ecran această ecuație, îmi generează mie anumite sentimente. Adică întâi se întâmplă o situație, pe care eu o gândesc, chiar dacă asta se întâmplă inconștient, iar aceste gânduri mai apoi îmi generează niște stări, stări, sentimente sau emoții care îmi generează o reacție. Asta se poate întâmpla în fracțiuni de secundă, dar cu toate acestea, nu e despre situație, ci despre sistemul meu de gândire cu privire la situație, mai exact felul în care eu interpretez realitatea. Iar felul în care noi interpretăm realitatea este foarte diferit. Am să-ți dau în lecția următoare un exemplu concret pe această ecuație, despre ce fac gândurile noastre și ce fel de sentimente pot genera în așa fel încât să ne conducă la un anumit tip de reacție. Dar până atunci, ce vezi din această ecuație este faptul că, evident, nu putem controla situațiile în care ne găsim sau cele mai multe dintre ele. Putem, în schimb, controla ceea ce gândim, în așa fel încât să putem controla ceea ce simțim, în așa fel încât să putem controla ceea ce facem și ceea ce spunem, acesta fiind comportamentul nostru. De ce ar fi important să facem asta? Pentru că în funcție de comportamentul nostru se întâmplă alte consecințe. Să ne gândim împreună. Dacă eu aș alerga după acest șofer care m-a stropit din cap până în picioare și aș încercat să îl bat, oare ce mi s-ar putea întâmpla? Păi, m-aș putea trezi cu un ochi vânăt. Oare dacă eu m-aș așeza pe bordură și aș începe să plâng și aș intra într-o depresie bruscă, oare ce mi s ar întâmpla? Există alte consecințe la acest comportament, nu-i așa? Oare dacă m-aș apuca să îi vorbesc urât, ca să nu spun că l-aș înjura? Oare ce mi s-ar întâmpla? Păi poate același lucru. Omul se încarcă și el, se enervează și mai tare, se dă jos din mașină, urmează o altercație, nu știm unde se termină. Dar consecința, fără doar și poate, poate fi mai negativă pentru mine decât a mă uita la mine și a începe să râd. În funcție de comportamentul nostru, de reacția noastră, ni se întâmplă alte lucruri, iar aceste consecințe sunt întodeauna logic legate de comportament. Aș vrea să înțelegi că, până la urmă, putem să controlăm felul în care gândim, sentimentele noastre și reacțiile pe care le avem. De ce e important? Pentru că furia manifestată distructiv nu numai că îți face ție rău, dar poate să distrugă relații. De ce reușesc unele persoane să rămână calme în acele situații în care altele sunt evident stresate, enervate sau aleargă ca puii fără cap? Este exact din cauza acestor convingeri, exact din cauza acestor gânduri pe care le au. Filtrul lor al realității este diferit decât la ceilalți oameni. Mulți dintre ei au lucrat exact la ceea ce am spus mai devreme: nevoia de control. Am să-ți arăt în lecția următoare cum am lucrat eu pe mine, pe baza aceleiași ecuații pe care deja ai învățat-o și cum mi-am modificat o convingere, importantă pentru mine la vremea respectivă, în așa fel încât sentimentele mele să fie diferite, în așa fel încât reacția mea în situații similare să fie diferită. Cu ce m-a ajutat pe mine asta? Am fost mult mai calmă, deci stresul în acele situații nu s-a mai încărcat și m-a ajutat per ansamblu mai bine în gestionarea emoțiilor. Abia aștept să-ți povestesc despre asta."
  },
  {
    "id": 184,
    "title": "Cum să lucrezi la convingerile tale: un exemplu personal",
    "text": "Fără doar și poate, de cele mai multe ori, această reacție pe care noi o avem, nu este una pe care o alegem. Adică nu este o alegere conștientă, ne vine pur și simplu și reacționăm. De alteori însă, ne abținem și reacționăm altfel decât am fi vrut să reacționăm dacă am fi dat frâu sentimentelor noastre. Se întâmplă de foarte multe ori, când ne abținem să spunem exact ceea ce gândim despre o persoană sau se întâmplă de foarte multe ori, mai ales când avem copilul în preajmă și n-am vrea să ne vadă, demonstrând astfel de comportamente și reușim să ne abținem. Cu toate acestea nu abținerea este ceea ce ne interesează pe noi, adică să punem capac reacției, ci să umblăm un pic mai în spate, la convingerile, adică gândurile noastre, care ne generează această stare de stres. Pentru că, abia atunci, reușim să ținem stresul la un nivel scăzut, când avem alte convingeri, deci nu se mai generează stresul. De aceea ți-am spus că această cale este cea mai eficientă, pe de altă parte este și cea mai dificilă, pentru că, nu se întâmplă chiar așa. Aș vrea să-ți dau un exemplu personal, despre cum am lucrat cu o convingere de-a mea pe această ecuație, pe care deja ai aflat-o. Acum foarte mulți ani, eram într-o relație cu un domn, care avea o reală problemă cu punctualitatea. De fiecare dată când ne dădeam întâlnire, venea mai târziu cu un sfert de oră, 20 de minute, nu dădea aproape niciodată telefon să spună că întârzie, iar dacă trebuia să-l aștept acasă, putea foarte bine să ajungă și la o oră întârziere. De fiecare dată când îl confruntam cu privire la această situație și spuneam că: \"Mă îngrijorez, de exemplu, dacă ne dăm întâlnire și nu vii la timp, mă îngrijorez.\" El îmi răspundea: \"Dar de ce să te îngrijorezi? Adică nu văd sensul. Oricum, dacă mi s-ar fi întâmplat ceva, nu m-ai fi putut ajuta, pentru că n-ai fi fost acolo și în plus, dacă mi s-ar fi întâmplat ceva, ai fi aflat.\" Evident acest răspuns pe mine mă enerva și mai tare. Și iar îi spuneam:\" Dar chiar așa, adică ne-am dat întâlnire și tu nu vii, dar ție chiar nu îți pasă? Dar tu chiar nu mă respecți?\" Și el îmi răspundea de fiecare dată: \"Ba da, te respect foarte mult! Nu înțeleg ce legătură are una cu alta!\" Iar eu mă enervam evident și mai tare. Ce făceam eu? Aplicam una dintre acele patru reguli de care povestea William Glasser. Încercam să-l schimb, prin rugăminți, prin argumente, prin șantaj emoțional și el nu se schimba și pe mine asta mă frustra foarte tare. În această capcană cădem foarte mulți. În acel moment, când am văzut că nici cu argumente, nici cu rugăminți, nici cu șantaj emoțional, sub nici o formă, cel de lângă mine nu se schimbă, am început să mă gândesc. Hai să vedem la ce m-am gândit și este un lucru pe care ți-l propun și ție să îl faci. Este aceasta o situație pe care o poți schimba, adică am control asupra ei? Răspunsul este: nu, pentru că e despre schimbarea comportamentului unei alte persoane. Eu nu pot să forțez schimbarea comportamentului unei alte persoane. A doua întrebare: tolerez această situație și dacă nu o tolerez pot și/sau îmi doresc să ies din ea? A doua întrebare m-a făcut să mă gândesc. Nu vreau să ies din această relație, vreau să rămân în această relație. Adică a fost o alegere de a rămâne în această relație. Și întrebarea a treia  este: dacă nu pot sau nu vreau să ies din această situație, cum fac în așa fel încât eu să nu mă mai enervez de fiecare dată? Acestea sunt cele trei întrebări, care te-ar putea ajuta și pe tine mai departe să îți dai seama, cu ce are sens să trăiești și cu ce are sens să nu trăiești, sau ce poți schimba și ce nu poți schimba, pe ce anume ai control, pe ce anume nu ai control. Și-am început să mă gândesc așa: care este filmul, eu așa îi spun, adică convingerea, care este filmul, pe care mintea mea începe să-l ruleze, în momentul în care mă confrunt cu lipsa de punctualitate a cuiva. Și am început să îmi dau seama ce spune mintea mea în acel moment. Păi, mintea mea spune așa: lui nu-i pasă, nu mă iubește, nu își respectă cuvântul și-am realizat încet, încet, că din punctul meu de vedere, convingerea mea, foarte bine așezată acolo, în rucsacul meu, de către tata, între punctualitate și respect este un mare semn de egal. Punctualitate egal respect! Deci dacă cineva întârzie, e clar că nu te respectă. În momentul în care acest partener al meu, de care îți povesteam, întârzia, eu mă simțeam nerespectată. Care este nevoia psihologică de bază, pe care eu nu o aveam satisfăcută? Nevoia de conectare, exact! Pentru că, nu mă simțeam valorizată, respectată, iubită, apreciată, îngrijită, toate lucrurile acelea care porneau de la convingerea mea. În momentul în care mi-am dat seama de asta, am încercat să caut dovezi în alte părți cu privire la respectul, aprecierea, iubirea acestui bărbat față de mine și mi-am dat seama în câte alte moduri el se manifestă față de mine și am realizat că de fapt mă respectă, mă iubește, mă apreciază, în foarte multe alte feluri, doar că, în mintea lui, nu există aceeași convingere cum exista la mine. Adică, pentru el, între punctualitate și respect  nu era deloc un semn egal. El nu aprecia punctualitatea pentru că nu a fost educat în această direcție. Atunci când își dădea întâlnire cu cineva, își lua o carte de citit, de exemplu, și nu stătea să aștepte. Citea sau făcea altceva cu timpul lui și spunea pur și simplu: o să aștept douăzeci de minute pentru că atât îmi permit, iar apoi plec. Nu se enerva și nu devaloriza o persoană, doar pentru că a întârziat. Pur și simplu, nu era important! În momentul în care am realizat că, ceea ce generează în mine această stare de stres, are legătură cu o convingere, pe care am fost dispusă să o modific și să umblu la ea și am realizat că din punctul lui de vedere convingerea era diferită, mi-a fost mult mai simplu. De ce? Pentru că nu ne mai întâlneam stările, eu fiind în acea stare de nervi, serile oricum nemaifiind plăcute, odată ce au plecat de la această bază. Și în plus, m-a ajutat să fiu mult mai relaxată cu privire la întârzierile celorlalți oameni, pentru că evident, nu era vorba doar despre acest partener al meu. Mă deranja orice fel de întârziere. Ce se întâmplă acum? Dacă mai țin la punctualitate, țin la punctualitate și mă străduiesc să o demonstrez. Dar nu mă mai stresez, nu mă mai enervez și nu mă mai deranjează în momentul în care o altă persoană întârzie. Nu mă mai simt devalorizată, nerespectată, pentru că am realizat că din punctul de vedere al altora aceasta pur si simplu nu este o valoare. Și încerc să-mi satisfac nevoia de conectare în alte moduri, inclusiv cu acea persoană, care eventual a întârziat. Ce-ai putea să faci cu această informație acum? Știi, că te-am rugat să îți aduci aminte de cele mai frecvente situații, poate zilnice, în care tu resimți stres sau care te enervează, în care te simți enervat? Întoarce-te la acele situații și devino conștient de filmul, pe care mintea ta începe să-l ruleze în legătură cu aceste situații. Care sunt gândurile tale, adică care-ți sunt convingerile? Ce fel de sentimente generează aceste gânduri? Care este nevoia psihologică de bază pe care nu o ai satisfăcută odată cu această convingere? Și vei vedea de ce te enervezi. Asumă-ți asta, pentru că este enervarea ta. Situațiile nu ne enervează. Noi ne enervam și pe de altă parte întreabă-te așa, întorcându-te la situație: e asta o situație pe care o pot schimba, este în controlul meu să fac asta? Dacă nu o pot schimba, pot să ies? Dacă pot și vreau să ies, ieși. Dacă nu poți sau nu dorești să ieși, întreabă-te cum poți să-ți modifici convingerea, în așa fel încât să ai altfel de sentimente, în așa fel încât reacția ta să nu mai fie una explozivă, dacă este una explozivă în acest moment. Te va ajuta foarte mult asta! De ce? Pentru că vei ține stresul la un nivel scăzut. Și asta zilnic! Alege-ți exact acele situații, care te enervează zilnic, câte trei-patru, nu poți lucra cu 15 odată! Pe lângă gândurile tale, ceea ce mai poți să schimbi, sunt lucrurile pe care le faci, adică comportamentele tale. Poți să schimbi și asta. Și încet, încet, făcând lucruri care te ajută, vei vedea că și convingerile tale se pot schimba. Hmm, e un proces interesant. În lecția următoare am să-ți ofer șapte obiceiuri, care te ajută să ții stresul în frâu și să încarci mai puține emoții negative care să te ducă la explozie. Iar dacă tu reușești să demonstrezi aceste comportamente, le va prelua și copilul tău. Am să-ți spun în lecția următoare."
  },
  {
    "id": 185,
    "title": "Șapte comportamente care sabotează",
    "text": "Știi, există o vorbă, destul de des folosită, suficient de des, cât să nu mai știm cine a fost autorul ei inițial. Sau poate îmi este necunoscut mie. Vorba spune așa: Suntem suma comportamentelor noastre, adică ceea ce facem zilnic este de fapt ceea ce ne definește. Sigur, dacă am discuta despre o persoană aliniată, această persoană aliniată ar face ceea ce gândește și ceea ce simte, adică ar exista o linie de legătură între ceea ce simte, gândește și face. Cu toate acestea, este evident faptul că dacă ne propunem să facem lucruri, încet, încet, lucrurile se schimbă și în noi, mă refer la sistemul interior de convingeri. Ți-am povestit despre William Glasser, așa-i? Și el are o listă de comportamente, pe care le-am putea demonstra zilnic, care ajută la sprijinirea relației. Iată cum ar suna cealaltă parte a magnetului, adică lucrurile pe care le putem face zilnic și de multe ori le facem, care sabotează relațiile. Și-aș pleca, dacă îmi dai voie, de la această listă de comportamente negative. Multe dintre ele le-am discutat pe parcursul lecțiilor până acum și tuturor celorlalte module până la acesta. Ceea ce vezi acum pe ecran sunt aceste șapte comportamente: criticarea, învinovățirea, autocompătimirea, cicăleala, amenințarea, pedepsele și recompensarea sau mituirea, pentru a obține controlul. Gândește-te de exemplu, de câte ori ai criticat sau critici pe ceilalți, de câte ori îi învinovățești pentru ceea ce fac. Și această autocompătimire, autolamentare, atunci când ne plângem mereu de ceea ce ni se întâmplă și care, de fapt ne aruncă din ce în ce mai mult într-o groapă negativă, în loc să citeștem pe ceilalți sau să găsim soluții pentru a ieși de acolo. Gândește-te de exemplu, la cât de mult îi cicălești pe cei din jur și noi părinții facem asta extrem de des cu ai noștri copii. Am discutat despre acest comportament la lista de \" așa nu!\", mai mult decât atât pedepsele, tot în ideea de a obține controlul, pentru că asta este ceea ce ne dorim și nu numai atât, ci mituirea, recompensarea copilului, pentru a face ceea ce vrei tu să facă. Ce înseamnă toate aceste comportamente? Nevoia de control. Convingerea noastră că putem schimba lucrurile din jurul nostru și că ne propunem constant să facem asta. Toate aceste comportamente sabotează relațiile, pentru că ceilalți nu se simt conectați, nu simt că ale lor competențe sunt respectate, valorizate, de asemenea nu simt că dețin la rândul lor controlul, nici una dintre nevoile psihologice de bază nu este satisfăcută în acest context. Cum poate exista o relație echilibrată pe baza acestor comportamente? Dificil! Iată, William Glasser propune șapte comportamente care susțin relațiile. Ceea ce vezi acum pe ecran sunt aceste șapte comportamente. Interesant că plecăm de la sprijin, felul în care îi sprijinim pe ceilalți: încurajarea, ascultarea, acceptarea, încrederea, respectul, acceptarea și/sau negocierea diferențelor. Știi, e foarte interesant cum absolut toate tehnicile despre care noi discutăm în acest program, vin să te ajute în a demonstra exact aceste criterii ,exact aceste comportamente. Ce ți-aș propune să te uiți acum în antiteză la aceste comportamente, vezi pe ecran atât comportamentele pozitive, cât și negative. Și uite cum arată de exemplu, ascultarea celuilalt versus autocompătimire. Uite cum arată de exemplu, respectul versus pedepsele și cum arată acceptarea și negocierea diferențelor versus recompensarea sau mituirea pentru a obține controlul sau, și mai rău, amenințarea. De aceea ar fi important să devii conștient de aceste comportamente și să le demonstrezi pe acelea pozitive. Încă de la începutul călătoriei noastre împreună ți-am povestit despre aria ta de control, de influență și ți-am spus atunci că, majoritatea oamenilor se concentrează aproape constant pe lucruri pe care nu le pot schimba, nu le pot controla, nu le pot influența. Întreaga lor energie se duce către aceste lucruri și discută despre ele, despre politică, despre inflație, despre gropile din asfalt, despre starea națiunii, despre ce se întâmplă în Irak, despre ce fac vecinii, despre ce face unul sau celălalt. În momentul în care întreaga noastră energie este în afara zonei noastre de control, noi pierdem din ce în ce mai mult control, zona noastră de influență se micșorează. În momentul în care ne concentrăm pe lucrurile pe care le putem controla și devenim din ce în ce mai buni la ele, adăugăm cunoștințe, adăugăm abilități, adăugăm atitudini, demonstrăm comportamentele pe care le dorim deemonstrate de către ceilalți, se întâmplă exact ceea ce ne dorim de fapt, obținem din ce în ce mai mult control, influențăm din ce în ce mai mult în jurul nostru. Iar asta previne, de foarte multe ori, exact situațiile de stres de care vorbeam. Pentru că simți că ai mai mult control decât aveai înainte. Ai putea să-ți listezi și aceste comportamente, dacă simți că te-ar putea ajuta să le demonstrezi mai des și să-ți aduci aminte de ele. Ai putea spune în acest moment: \" E foarte greu să fac schimbarea, e foarte mult față de ceea ce fac în acest moment, cum adică nimeni din afară nu mă jignește? Ba tocmai a făcut-o, m-a jignit!\" Știu, e foarte greu să renunți la propriile pietre din bagaj! Și pentru mine a fost dificil și a durat multă vreme până când am acceptat că sunt singurul stăpân al comportamentelor, stărilor, gândurilor mele. Mai e un aspect aici și mai sunt câteva convingeri care te pot ajuta să pleci pe drumul schimbării. Sau te pot împiedica să călătorești pe acest drum. Am să-ți spun în lecția următoare despre aceste convingeri.."
  },
  {
    "id": 186,
    "title": "Convingerea de bază pentru copii",
    "text": "Ce-ai aflat până acum este cea mai eficientă, dar desigur, cea mai dificilă cale, de a-ți gestiona mai bine emoțiile. De ce? Pentru că, pur și simplu, lava nu începe să urce. Atâta vreme cât reușești să devii conștient de propriile tale convingeri și să umbli la ele, să rescrii puțin filmul, ceea ce se va întâmpla va fi o relaxare mai mare în toate acele situații, care acum poate că te stresează, te enervează și ridică lava până la izbucnire. Sigur e o cale dificilă, ce ți-am povestit despre exemplul meu, a durat luni de zile. Cam atât durează să schimbi o convingere, nu e de pe astăzi pe mâine, dar efectele sunt pe termen lung. Acum ai putea să te întrebi: \" Bine, bine, ce facem cu convingerile pe care le transmitem mai departe copiilor nostri? Eu pot să umblu la convingerile mele, dar poate că al meu copil este încă prea mic pentru a avea aceste convingeri.\" Și ai dreptate ! Ce ți-aș propune sunt două lucruri. Primul ar fi să devii conștient de toate acele convingeri pe care le așezi în ghiozdanul copilului tău, pentru că le va căra toată viața. Întreabă-te dacă au sens să fie acolo. Până la urmă asta înseamnă să fii un părinte conștient. Poate că nu vei putea face acest lucru cu toate convingerile tale. Nu-și propune nimeni treaba asta. Dar atâta vreme cât sunt câteva, care pe tine pare că te ajută, să devii mai calm sau să îți păstrezi o stare relaxată, poate are sens să le dai mai departe și să le explici exact așa cum ți le-am explicat eu ție sau cum ți le-ai explicat tu, când ai trecut prin procesul de rescriere a unei convingeri. Un alt lucru pe care îl poți face este să predai copilului tău convingerea, îi spun eu, care îl va ajuta mai târziu să-și gestioneze mult mai ușor propriile emoții. Și pentru a cadra puțin această convingere, aș vrea să-ți spun o poveste, probabil că ai mai auzit-o de la mine sau din alte contexte, dar aici își are foarte bine locul. Povestea suna cam așa:  se întâmplă într-un ashram, într-un loc în care există un maestru și discipolii lui, care meditează toată ziua, e o poveste zen. Și într-una din zile, discipolul, unul dintre ei, se duce la maestru și-i spune:\" Maestre, sunt lângă tine de aproape 20 de ani, meditez în fiecare zi și citesc o serie de cărți și mă simt într-adevăr foarte împăcat cu mine însumi și am o stare de pace, o stare de bine, aproape constantă, cu excepția următorului eveniment. Știi, sunt singurul din acest ashram, care coboară săptămânal să cumpere mâncare pentru toată lumea. Și de fiecare dată când ajung în oraș printre oameni, văd tot felul de comportamente, care mă deranjează, ba mai mult, mulți dintre ei mă jignesc. Și mă întorc cu o stare negativă și nu știu ce să fac cu asta. Mă ajuți?\" Și maestrul îi spune așa: \"Hai să ne imaginăm că ai un prieten, care vrea să-ți facă un cadou și îți pune cadoul într-o cutie, pe care o împachetează frumos și scrie numele tău pe cutie și cutia este pe drum către tine dar încă nu a ajuns la tine. Al cui este cadoul?\"  Și discipolul spune: \" Păi, din moment ce încă nu a ajuns la mine, este încă al prietenului meu.\"  \" Îhâmm..\", zice maestrul. \" Dar să presupunem că într-un final, ajunge cutia la tine, e numele tău scris mare pe cutie și tu deschizi cutia, te uiți în cutie, scoți cadoul, nu-ți place, sau nu ți se potrivește și alegi să trimiți cadoul înapoi prietenului tău și pui cadoul la loc în cutie,închizi cutia și-l trimiți prietenului tău. Al cui este cadoul acum?\" Discipolul zice: \" Păi, tot al prietenului meu, din moment ce eu nu l-am acceptat, adică e al lui! \" \" Exact!\" spune maestrul. \"Așa este cu toate jignirile pe care oamenii le trimit către tine. Toate acele cuvinte, care ți se adresează și ție nu-ți plac, ei ți le trimit, dar e alegerea ta dacă deschizi cutia, într-adevăr, numele tău e acolo, scoți cadoul și-l îmbraci, și-l faci al tău, este alegerea ta.\" Oamenii îți aruncă tot timpul nade, așa le spun eu, sunt nade, e alegerea ta  dacă muști această nadă sau dacă spui:\" Mulțumesc, e părerea ta, păstrează-ți cadoul! Eu am altă părere. Această poveste care a ajutat foarte mulți copii și chiar și pe mine, ar putea să-l ajute și pe copilul tău, pentru că, această convingere, despre care voiam să îți vorbesc, este această poveste în sine. Comportamentul tău este o alegere. Nu contează ce fac ceilalți. Nimeni nu te poate jigni dacă tu nu alegi să primești jignirile și să le faci ale tale. Imaginează-ți dacă însămânțăm această convingere în copiii noștri, ce diferit va arăta viața lor. Pentru că da, li se vor adresa o grămadă de cuvinte neplăcute, li se vor adresa injurii și ei vor putea să stea drepți și să spună: \"Mulțumesc, este părerea ta. Eu aleg cum mă comport și ce spun. Nimeni nu mă face pe mine să fac nimic. Este alegerea mea.\" Această alegere este extrem de importantă. De ce? Pentru că satisface în fiecare dintre noi exact acea zonă de control, de care-ți spuneam mai devreme. Având controlul, nu te mai enervezi, este la tine cum te comporți. Ai putea acum să iei această convingere și să o faci vizibilă. Scrie-o undeva, în așa fel încât să o ai mereu în fața ochilor. Te-ar putea ajuta și pe tine și l-ar putea ajuta și pe copilul tău, să umble diferit în viața lui mai târziu. În lecția următoare am să-ți povestesc despre comportamente, pe care le-ai putea demonstra mereu, constant, comportamente care păstrează relațiile vii, autentice, echilibrate și care comportamente, dacă-ți propui să le demonstrezi zilnic, poți schimba chiar convingeri. Pentru că ți-am spus, putem schimba și comportamentele, umblând înapoi la convingeri."
  },
  {
    "id": 187,
    "title": "Convingeri limitative care te împiedică să te schimbi",
    "text": "Ceea ce-mi propun să-ți ofer spre analiză în această lecție este o listă de convingeri limitative, pe care le aud în jurul meu în fiecare zi. Și nu numai când e vorba despre gestionarea emoțiilor, dar despre orice schimbare, presupune o modificare de convingeri, valori, principii sau orice ne-ar ajuta să ne schimbăm în bine comportamentele. Prima convingere limitativă, pe care o aud aproape zilnic este: \"Eu nu mă pot schimba. Așa sunt eu, pur și simplu așa sunt eu.\" Ce înseamnă că așa ești tu? Sau ce înseamnă că o persoană este așa cum este? Ar însemna că este bătută în cuie așa cum este, ani de zile, adică ar fi la fel la 20 de ani, la 30 de ani, la 40 de ani, la 50 de ani. Ori asta este imposibil. Noi suntem pe lângă suma comportamentelor noastre suma convingerilor noastre, care iată se modifică. Gândește-te puțin la convingerile pe care le aveai acum 15 ani. Oare sunt aceleasi și astăzi? Nu sunt. Atâta vreme cât suntem capabili să ne schimbăm niște convingeri, înseamnă că ne putem schimba, mai mult decât atât, deși nu am să intru în acest subiect, se pare că, creierul nostru se modifică zilnic, celulele noastre se modifică la fel, unele mor, altele apar. Ne reînnoim în fiecare zi, cu tot procesul de îmbătrânire prin care trecem cu toții. Deci faptul că așa ești acum, nu înseamnă că nu te poți schimba. O altă convingere pe care o aud foarte des și o vezi și tu acum pe ecran, este: \"Nu sunt capabil, nu pot. Nu pot să mă schimb, nu sunt capabil, nu sunt în stare să fac asta.\" Și asta aud extrem de des. Ce înseamnă că nu pot, nu sunt capabil? În momentul în care spune cineva treaba asta, între paranteze apare aproape automat, adică nici măcar nu îmi propun să fac asta, adică n-o voi face, din moment ce plec de la premiza că nu pot. Nici nouă părinților, nu ne place să auzim de la copiii noștri: \" Nu pot, nu sunt în stare!\" Ce înseamnă asta? Înseamnă că nu ai competența necesară de a face un lucru. Nu pot, înseamnă că nu știu cum, pentru că, până acum neavând o altă informație, am făcut cum am făcut până acum. Așa că, dacă ai informatia necesară și știi ce să faci cu ea, cum să o pui în practică, schimbarea este posibilă. Încearcă, înainte să spui că nu se poate. Sigur este dificil. Iată o altă convingere limitativă, care se opune schimbării. Ceva sau altcineva mă face să fac ceea ce fac, adică altcineva mă face să reacționez așa. De aceea reacționez așa, pentru că mediul, pentru că soțul, soția, bona, bunica, copilul, ceilalți mă determină să fac ceea ce fac. Tocmai am discutat despre această convingere și cred că a sunat pertinent și pentru tine. Nimeni nu te face să faci nimic. E la tine alegerea. Până la urmă e vorba despre control, pe care cu toții ni-l dorim. În momentul în care tu renunți la el, în favoarea celorlalți, zona ta de control se micșorează, influența la fel și ești din ce în ce mai mic, ai din ce în ce mai puține alegeri de făcut și din ce în ce mai puține decizii de luat. Ia-ți controlul înapoi, pune mâna pe telecomandă! Deci da, acum poate că alții te determină, dar te vei gândi data viitoare că nadele pot rămâne la ceilalți. O altă convingere limitativă pe care o aud este: \" Nu știu cum am făcut-o, pur și simplu mi-a venit. Așa mi-a venit să fac, am reacționat.\" Sigur ni se întâmplă de fiecare dată pentru că da, avem aceste convingeri și da, mintea noastră rulează niște filme. Acesta este motivul pentru care ne trezim în acea stare de nervi, că vorbim exact ca mama noastră, exact ca tatăl nostru. Ți s-a întâmplat, nu-i așa? De unde ies toate lucrurile astea și ce le face să fie perpetuate? Există oare o convingere pe care o pot modifica? Sigur că ar putea fi, atâta vreme cât devii conștient de acele convingeri. Mai mult decât atât, dacă am făcut-o și o mai fac, e clar că e un obicei, iar obiceiurile știm cu toții, pot fi schimbate. Durează. Cu cât obiceiul este mai vechi, cu atât durează mai mult să-l înlocuiești, dar orice fel de obicei poate fi schimbat. Ai văzut până acum convingerile limitative, dar și cum poți răsturna aceste convingeri. Deci faptul că ai fost așa dintotdeauna, nu înseamnă că nu te poți schimba. Într-adevăr, sunt o serie de lucruri în jurul tău pe care nu le poți controla. O serie de situații pe care nu le poți controla, o serie de oameni pe care, clar nu-i poți controla, dar poți controla ceea ce spui și ceea ce faci. Asta este în controlul tău. Dacă plecăm de la această convingere doar, și foarte mult din zona ta de control, zona ta de influență, va crește. La ce duce asta bun? La o mai bună gestionare a propriilor emoții și la a ține stresul în frâu. Înainte să intrăm într-un alt subcapitol al acestui modul, și vom discuta despre autoreglare în lecțiile care urmează, ți-aș propune să iei în serios informația de până acum, pentru că dacă apuci să lucrezi pe convingerile tale, apuci să lucrezi pe comportamentele tale și-ți propui să faci din asta un obicei, prevenția furiei este foarte mult asigurată. Durează mai mult? Da, e mai dificil cu certitudine, dar este cea mai eficientă cale, am spus-o și o repet. Motiv pentru care acum, îți propun să îți faci un plan personalizat. Identifică acele situații care te enervează cel mai mult, te stresează cel mai mult zilnic dacă se poate. Devino conștient de convingerile pe care le ai în legătură cu acele situații care te fac să te enervezi. Tu te enervezi, nu situațiile te enervează. Ce poți să faci mai departe este să vezi în ce măsură poți modifica acea convingere, care este nevoia care nu îți este satisfăcută. Cum îți poate fi satisfăcută altfel acea nevoie, în așa fel încât să păstrezi o stare de echilibru? Și gândește-te așa: ce faci data viitoare când se întâmplă aceeași situație? Cum poți reacționa diferit în așa fel încât să rupi acest ciclu care s-a toot întâmplat până acum? Dacă-ți iei timp să faci asta și o faci cu adevărat, vei vedea că mult din calmul tău va fi obținut și îți dorești asta, sunt sigură. Ne vedem în lecția următoare, unde vom discuta despre autoreglare, atât de importantă pentru a păstra lava la un nivel scăzut și e important atât pentru noi, dar mai ales pentru copiii noștri, pentru că ei trebuie să o învețe. Ne vedem în lecția următoare."
  },
  {
    "id": 188,
    "title": "Despre autoreglare/ autocontrol/ autodisciplină",
    "text": "Cum să faci ca reacția ta la anumite situații să fie conștientă, și nu bazată pe impuls."
  },
  {
    "id": 189,
    "title": "Testul „Marshmallow”",
    "text": "Testul care arată legătura între autoreglarea copilului și succesul lui în viață."
  },
  {
    "id": 190,
    "title": "Amână satisfacerea impulsului",
    "text": "Copilul stă pe canapea și la un moment dat spune: ”Mi-e sete”. Bunica se ridică și-i aduce copilului apă. Bunica pleacă. Copilul spune: ”Mi-e foame..” Bunica se ridică, îi dă copilului covrig, sandwich, orice găsește la îndemână. ”Bunica, vreau să desenez.” Bunica se ridică, îi aduce copilului carioci, culori, hârtie, tot ce are nevoie. ”Bunica, mi-e sete”. Bunica se ridică, aduce copilul apă. De ce ți-am dat acest exemplu? Pentru că instinctul nostru de părinți ne face să ne dorim să satisfacem imediat nevoia sau dorința copilului nostru. În momentul în care copilul zice ”vreau”, cineva din casă se ridică și îi satisface dorința copilului. Fie că este vorba despre apă, mâncare, desene animate, carioci, orice, se întâmplă acum. Hai să ne gândim puțin ce înseamnă acest ”acum” în contextul auto-reglării. Dacă totul se întâmplă acum, cum mă pot aștepta ca un copil să-și dezvolte autoreglarea, adică răbdarea, adică amânarea impulsului? Exact! Ceea ce îți propun să faci este o tehnică despre care am discutat atunci când am vorbit despre cooperare. Această tehnică se numește ”După ce...”, numai că ce faci în acest context al auto-reglării este să o folosești exact în scopul de a amâna satisfacerea impulsului. Atâta vreme cât un copil poate avea răbdare, poate să se și autoregleze. De unde se începe acest proces? Poate să înceapă la un an, de exemplu, sau un an și un pic al copilului, în care e clar că își dorește ceva, chiar dacă nu poate verbaliza asta. În loc să te ridici instantaneu să-i oferi ceea ce își dorește, ai putea să spui, empatizând cu cea ce a manifestat ca și dorință copilul, verbal sau nu: ”Înțeleg că îți dorești apă acum. Mai am de citit această foaie de hârtie, durează foarte puțin, mulțumesc că ai răbdare, după care te servesc.” Poate să dureze strict 30 de secunde la început, pentru că e un proces care va crește. 30 de secunde, dacă reușește să aștepte 30 de secunde, apreciază această așteptare. Dacă nu este capabil încă să aștepte 30 de secunde, redu timpul: 10 secunde sau 15 secunde. Rămâi la acel interval de timp în care copilul tău poate aștepta și păstrează-l o perioadă de vreme până când ești sigură/sigur că poate să aștepte acel interval de timp. E valabil pentru orice doleanță și tu poți inventa motivul pentru care nu-l servești acum. Nu e vorba despre confortul tău, ci tocmai, o faci în scopul de creștere a acestei autoreglări. Mai apoi, când poate 15 secunde, mărești la 30. Când poate 30, rămâi o perioadă acolo, mărești la un minut. Când poate un minut, rămâi o perioadă pe un minut și poți mări la 2 minute și tot așa. Poți, dacă faci asta conștient și mărești treptat perioada pe care copilul o poate aștepta, să ajungi cu un copil de 4 ani, de exemplu, să faci baie cu el în casă fără să te întrerupă sau să intre peste tine. Poți să trimiți un mail, poți să termini mâncarea. Sunt foarte multe lucruri care ajută, te ajută pe tine în acest context, dar repet nu e vorba despre tine, ci faptul că ai putea să faci baie în prezența copilului tau fără să fi întrerupt. În momentul în care un copil are răbdare,  repet, autoreglarea lui este mai bună decât a unuia care nu are răbdare. Mai e un aspect important aici, dincolo de autoreglare. Copilul înțelege că nu este cea mai importantă ființă din Univers, pentru că, dacă spune ”Vreau” și cineva îl servește, va avea același tip de atitudine și față de ceilalți. Adică ”eu vreau să-mi satisfac această nevoie acum, nu contează despre nevoile celorlalți.” În momentul în care copilul înțelege în context familial că si nevoile celorlalți sunt importante, va avea atenție mai mare față de nevoile celorlalți din preajma lui. Folosește această tehnică ”după ce”: ”Am înțeles că-ți dorești apă. După ce termin cafeaua, îți dau cu drag.” ”Mami, hai să ne jucăm.” ”Și eu abia aștept să mă joc cu tine. Mai am de terminat puțin acest raport, durează trei minute și vin. Mulțumesc că ai răbdare.” Apreciază mereu treaba asta. ”Știi, aș vrea să dau un telefon acum (planificare). O să dureze cinci minute. Mulțumesc foarte mult că ai răbdare și îmi permiți să vorbesc la acest telefon. În acest timp poți să faci asta sau poți să faci asta.” Îi dai variante și deja știi cum să faci asta. Dacă a reușit să aștepte, apreciază: ”Mulțumesc că ai avut răbdare. E un lucru fabulos că am putut să vorbesc la acest telefon. Apreciez răbdarea ta.” Folosește mult acest cuvânt și aprecierea răbdării, pentru că asta îl va ajuta pe copilul tău să se așeze cu răbdare înspre a-și depune efortul de care are nevoie pentru a obține ceea ce dorește el să obțină. În lecția următoare vei afla un alt aspect care ajută copilul să-și dezvolte autoreglarea."
  },
  {
    "id": 191,
    "title": "Frustrarea face parte din procesul de autoreglare",
    "text": "Există clar cercetări care demonstrează că unii copii se nasc mai iritabili, mai ușor de enervat decât alții. Asta este o certitudine. Cauzele sunt multiple. La unii sunt genetice, fiziologice sau socio-culturale. Unii pun asta chiar pe seama memoriei din viața intrauterină sau starea mamei atunci când copilul este mic. Nu se știe cu certitudine de ce unii copii sunt mai iritabili decât alții sau mai ușor de enervat. Este un fapt. Cu toate acestea, există un expert, despre care-aș vrea să-ți povestesc acum, Jerry Deffenbacher se numește el, este medic în psihologie și expert în managementul furiei. El a cercetat ani de zile caracteristicile oamenilor care par să se înfurie mai repede și a ajuns la următoarea concluzie: la toți acești oameni, apare o caracteristică comună, rezistența scăzută la frustrare. Practic, acești oameni cred că nu ar trebui să li se întâmple niciun fel de inconveniente, că nu ar trebui să simtă frustrarea, că nu ar trebui să fie criticați și acceptă foarte greu acele părți negative din viață care apar și pe care ceilalți parcă le primesc cu mai multă ușurință. Deci această rezistență scăzută la frustrare este ceea ce-i face pe oameni să se enerveze foarte tare. Hai să vedem puțin ce înseamnă această toleranță la frustrare și am să mă întorc la ceea ce ți-am spus în lecția anterior. Dacă noi satisfacem dorința copiilor atunci, imediat și nu există \"nu se poate\", nu există \"nu e voie\", în contextele pe care le-am discutat nu, nu e voie pur și simplu. Dacă totul se poate, unde apare frustrarea, în acest proces? Hai să ne aducem puțin aminte de caracteristicile sau convingerile mai exact, ale părintelui permisiv. Părintele permisiv crede că datoria lui este să satisfacă toate dorințele copilului. Cu cât copilul are satisfăcute mai multe dorințe, cu atât copilul este mai fericit. Și-am ajuns la concluzia atunci și o reiterez acum, că este exact pe dos. Frustrarea face parte din procesul de autoreglare. Acesta este motivul pentru care e important să existe limite. Mă întorc la ceea ce ai învățat în modulul anterior. În momentul în care tu așezi niște limite clare, pe care le explici și înțelege copilul și motivul pentru care aceste limite există principii, valori, atunci apare și frustrarea, pentru că \"Da, știu că-ți dorești această ciocolată, este într-adevăr delicioasă, dar ciocolata nu este sănătoasă. Acesta este motivul pentru care o mănânci mai rar. Dacă-ți dorești ceva dulce, îți ofer un biscuit cu cocos sau o plăcintă cu mere.\" E un exemplu pe care-l dau foarte des. Dacă resimte copilul vreo frustrare în acest moment?Desigur că resimte, doar că noi empatizăm cu această frustrare, o privim ca atare, oferim alternative și încercăm să hrănim nevoia de conectare și de control a copilului, folosind toate tehnicile pe care deja le știi și tu. Dar frustrarea face parte din proces. Cum să permiți frustrării să se întâmple? Rămâi ferm și cald cu limitele tale. Cald, de aceea spun mereu să empatizezi, pentru că lipsa de conectare este iarăși un factor de stres. În momentul în care ne simțim deconectați, apare frustrarea, iar mai târziu poate apărea și furia. De aceea este primul lucru pe care îl faci de fiecare dată, atunci când există o luptă de putere între tine și copilul tău. Dar apoi păstrează-ți limitele ferm și cald. În lecția următoare îmi propun să-ți aduc aminte de tehnici pe care, deja le-ai învățat, care-ți ajută copilul să se autoregleze, să devină mai în control. Hai să ne aducem aminte împreună care ar putea să fie aceste tehnici folosite în acest context."
  },
  {
    "id": 192,
    "title": "Folosește tehnicile pe care le-ai învățat deja",
    "text": "Ți-am spus deja că tehnicile lucrează împreună și de aceea e nevoie de un sistem și fiecare piesă de puzzle o susține pe cealaltă. Îmi propun în această lecție să te ajut să-ți aduci aminte de patru tehnici, care ajută foarte mult copilul în autoreglare. Le știi deja! Hai să ni le-aducem aminte împreună. Prima este: obține contact vizual. Ți-am spus deja că, atâta vreme cât ne simțim conectați, starea de furie sau de stres se manifestă mult mai greu, pentru că ne simțim înțeleși, văzuți, valorizați, respectați, unici, este nevoia fiecăruia dintre noi. De fiecare dată când comunici cu al tău copil, mai cu seamă când are o stare de iritare, obține contact vizual. Asta te va ajuta să-i satisfaci această nevoie de conectare. O altă tehnică pe care deja ai învățat-o, este aceea de a încuraja efortul, în loc să lauzi doar reușita. De ce e important asta? Deja ai aflat că autoreglarea duce la autodisciplină. Asta înseamnă să îți propui să depui efort în direcția pe care ți-o dorești. Asta vine cu eșecuri, asta vine cu frustrare, câteodată-ți iese, câteodată nu, dar elefantul se mănâncă bucățică cu bucățică. Deci încurajează efortul la copilul tău și dacă lauzi ceva, atunci laudă efortul, pentru că asta îl va ajuta să se autoregleze, cu atât mai mult cu cât de cele mai multe ori ceea ce ne vine nouă să facem este să lăudăm doar reușita. A treia tehnică, de care-aș vrea să-ți aduc aminte aici, este aceea de a gândi cu voce tare. Fă-ți gândirea vizibilă. Este o tehnică valoroasă în absolut toate contextele, când vorbim despre toate tehnicile și despre orice fel de valoare, comportament, principiu sau abilitate. Ai vrea să crești în copilul tău, dar în contextul autoreglării este importantă, pentru că poți să-ți faci gândirea vizibilă și să-i spui copilului tău, ce faci tu, pentru a reuși să te autoreglezi, așa cum reușești tu, fă-ți gândirea vizibilă. Un alt principiu, pe care aș vrea să-l reamintesc în contextul autoreglării, este motivația optimă și felul în care lucrez la motivație optimă. Am să-ți explic imediat ce înseamnă asta în contextul autoreglării. În momentul în care eu fac ceva, ce simt că este autoimpus, deci motivație suboptimă, mă frustrez, asta de foarte multe ori, poate duce la furie, atât pentru tine, cât și pentru copilul tău. Atunci când reușești să faci legătura între valorile tale și o convingere sau un comportament pe care vrei să le modifici, motivația se schimbă de la impusă, adică suboptimă, la motivație optimă. Lucrează de aceea la valori. De exemplu, de ce e important pentru tine să-ți schimbi comportamentul față de copilul tău? Pentru că, nu, copilul tău face parte din valorile tale, iubirea, relațiile bune în familie. În acest context, ar putea ca ceea ce-ți propui să faci pentru a te calma, să nu mai fie motivație autoimpusă, ci una inerentă sau aliniată, discutăm despre valori. Același lucru este valabil și pentru copilul tău. Pentru ce să depună acest efort pe termen lung? De ce ar avea răbdare? În loc să folosești recompense sau amenințări, poți să scoți la iveală motivația lui optimă pentru acele comportamente. Îți cunoști copilul mai bine decât îl cunoaște oricine și-ai putea să știi, ce-l motivează cu adevărat optim. Ce ți-aș propune să faci acum este să te întorci puțin prin tehnicile pe care deja le-ai învățat. Încearcă să le identifici pe acelea, care te-ar putea ajuta în plus în autoreglarea ta și în autoreglarea copilului tău.."
  },
  {
    "id": 193,
    "title": "Evită stresul și furia, prin relaxare",
    "text": "Suntem încă în zona de prevenție. La ce ajută prevenția? La neacumularea căldurii, care face lava să urce către furie. Am văzut care este cea mai eficientă cale și cea mai complicată, de a lucra la convingeri, la comportamente și la autoreglare, atât pentru tine, cât mai ales pentru copilul tău. Rămânând în zona de prevenție, mai este un lucru pe care poți să-l faci zilnic, conștient. E vorba despre relaxare. Hai să ne aducem puțin aminte despre hormonii stresului versus hormonii de creștere. Dacă noi vrem să păstrăm organismul la o limită scăzută a hormonilor de stres, avem nevoie să compensăm cu hormoni de creștere. Ți-am spus că aceștia apar în organism categoric în timpul somnului ,dar de fiecare dată când facem lucruri care ne fac plăcere, atunci când ne luăm în brațe, când alergăm, când mergem la masaj, când citim, când facem exact acele lucruri care ne plac și pentru fiecare treaba asta este total diferită. Iată că am ajuns într-un punct sensibil, motivul pentru care, noi părinții, suntem atât de stresați. Îți aduci aminte cum era viața înainte de copil? Acele seri, în care puteai să stai pe canapea și să citești, momentul în care te suna cineva la 9 seara: \"Ieșim la bere?\",\" Sigur că da, ieșim!\", totul era spontan. Puteai să dormi mai mult dimineața, puteai să ieși cu prietenii tăi, să ai un weekend departe de orașul aglomerat, erau o serie de lucruri pe care le făceai înainte, care-ți făceau plăcere și pe care acum nu le mai faci. Ce înseamnă asta? Înseamnă că, tu nu mai scoți din când în când, supapa de pe acest stres care se tot acumulează. Ceea ce îți propun să faci este să-ți faci timp conștient, pentru tine, zilnic. Știu, asta poate fi mult mai dificil decât era până acum, este. Doar că atâta vreme cât tu nu lucrezi la această supapă, stresul se va acumula. Cine are de pierdut? Evident tu, în primul rând, dar și relațiile pe care le ai cu cei din jurul tău, nu doar cu copilul tău. Ia-ți timp conștient, zilnic, pentru tine. Am să repet asta de mai multe ori. Foarte multe mame, mai cu seamă mame, au un sentiment de vinovăție când își iau timp pentru ele, probabil că l-ai simțit și tu. Multe nici nu se mai pot duce la coafor sau să bea o cafea cu prietenele, pentru că simt că și-au abandonat copilul. Gândește-te așa: atâta vreme cât tu nu ești bine cu tine și starea ta de stres este atât de mare încât încărcătura emoțională cu care tu vii în relație cu al tău copil este una negativă, nu are cum să iasă nimic bun din asta. N-o să mai fie timpul de dinainte, dar poți să faci asta mai puțin, zilnic. Îți face plăcere să faci o baie? Fă o baie seara, după ce al tău copil s-a culcat. Îți face plăcere să te plimbi? Plimbă-te! Îți face plăcere să te mai întâlnești cu o prietena, să stați la palavre? Fă asta! Propune-ți s-o faci conștient de data asta, dacă înainte nu o făceai conștient, pentru relaxarea ta. E o mare diferență între a te întâlni cu al tău copil seara, după o zi întreagă de serviciu, care a fost una nu foarte simplă și a te întâlni cu el direct, fără să ai nici un moment de respiro și a-ți propune, de exemplu, ca înainte să ajungi la școală sau la grădiniță, să mergi pe jos 10 minute. Aceste 10 minute pot face o mare diferență în felul în care deschizi ușa școlii sau grădiniței, dacă faci asta conștient. Sunt doar 10 minute. Am să-ți dau pe parcursul lecțiilor care urmează și alte idei despre cum să te relaxezi și asta în funcție de felul în care îți manifești furia și vei învăța să faci același lucru și pentru copilul tău.."
  },
  {
    "id": 194,
    "title": "Relaxarea din exterior",
    "text": "La unul dintre workshopurile care avea exact acest subiect, gestionarea emoțiilor și managementul furiei, pe care îl predam unor manageri dintr-o corporație, am ajuns exact la subiectul pe care l-am discutat în lecția anterior și anume, ce ne face nouă plăcere să facem, care ne relaxează și una dintre femeile din sală a spus: \" Shopping!!!\" În acel moment eu am simțit o stare de panică. Știi de ce? Pentru că mie nu-mi place deloc să merg la shopping. Dacă mă lași într-un mall aglomerat, într-o oră sunt plină de nervi. Pentru alții, asta este extrem de relaxant. Acesta e motivul pentru care, nu suntem la fel și felul în care ne relaxăm este diferit. Ce-aș vrea să-ți povestesc în această lecție și următorul, este diferența dintre relaxarea din exterior și relaxarea din interior. Mai exact, ce este diferit la noi în felul în care ne manifestăm furia și ne relaxăm. Hai să ne gândim puțin cum se manifestă furia la mai mulți oameni și vom discuta despre asta ceva mai târziu. Dar până atunci, hai să ne gândim doar la două categorii. Unii își manifestă furia închizându-se în ei, alții își manifestă furia exprimându-se. Ce fac adică? Vorbesc tare, țipă, urlă, unii chiar lovesc. În momentul în care furia se manifestă în acest fel, de cele mai multe ori, relaxarea are nevoie de aceleași mecanisme, adică relaxare din exterior. Dacă tu, atunci când te enervezi, simți nevoia să explodezi verbal, să țipi, să urli sau chiar să lovești, să-ți manifești furia agresiv, probabil că felul în care tu te relaxezi este similar, ai nevoie de ceilalți. Și unul dintre exemplele pe care ți le-am dat este cel cu shoppingul. Ce înseamnă relaxare din exterior? Înseamnă discuții pe care le-ai putea avea cu ceilalți, întâlnire cu prietenii, a merge la un party, a practica un sport de echipă, a merge să te plimbi împreună cu cineva într-un ritm mai alert, ceva zgomotos, karaoke, de exemplu. Cei mai mulți oameni care-și manifestă furia agresiv, verbal, au nevoie de același tip de relaxare. Cei care simt mai degrabă nevoie să se închidă în ei, au nevoie de un cu totul alt tip de relaxare și îl vom discuta în lecția următoare. Gândește-te și la copilul tău în acest moment. Ce pare să-l relaxeze pe copilul tău? Oare îl relaxează să facă puzzle, adică în liniște sau îl relaxează mai degrabă să meargă cu bicicleta în parc sau să înoate sau să alerge împreună cu prietenii lui? E important să te gândești la aceste momente de relaxare pentru copilul tău, pentru că și pentru el va fi nevoie să le programezi zilnic, conștient, așa cum o faci și pentru tine, în așa fel încât să ții nivelul de stres cât mai jos. Am să îți ofer în lecția următoare, mai multe informații despre ce înseamnă încărcare din interior, apoi le vom pune pe ambele informații cap la cap, să vezi ce-ai putea face diferit, atât pentru tine, cât și pentru copilul tău, în așa fel încât să păstrați nivelul de stres cât mai scăzut."
  },
  {
    "id": 195,
    "title": "Relaxarea din interior",
    "text": "Ți-am spus în lecția anterior, ce-am simțit eu, când acea femeie din sală a rostit cuvântul \"shopping!!!\". Am intrat într-o stare de iritare, pentru că, te-ai prins, mie nu-mi place tipul acesta de relaxare. Pe mine dacă m-ai lăsa să mă relaxez, în felul în care mi-ar plăcea mie, mi-aș lua mai degrabă o carte, mi-aș pune căști în urechi să ascult muzică, aș face o baie, m-aș întinde pe canapea, aș sta în liniște de vorbă cu un prieten de-al meu, aș bea o cafea, m-aș duce să mă plimb în parc. Și iată, ți-am dat deja, câteva exemple despre ce înseamnă relaxarea pentru cei care au nevoie de relaxare din interior, adică liniște, adică un ritm domolit, în care lucrurile să aibă răbdare. Dacă eu nu am parte de aceste evenimente în viața mea, starea mea de iritare crește și atunci am grijă să-mi iau aceste momente în mod conștient. Dacă nu-mi iese altfel, o fac în mașină, ridic geamurile, închid radioul, îmi propun să nu răspund la telefon sau îl pun pe silent și atâta vreme cât merg cu mașina mi se pare că sunt într-o stare de calm. Cum fac asta într-un trafic aglomerat? Îmi iese tocmai pentru că îi ignor pe ceilalți sau aleg să fac asta. Mă simt înconjurată de o bulă, care este mașina mea și sunt singură în mașina mea. Dacă, de exemplu, sunt parte dintr-un grup aglomerat și trebuie să stau în acest grup mai multe zile, fie că e vorba despre o tabără de dezvoltare sau ieșit într-un weekend cu prietenii, acolo unde sunt mulți oameni în preajma mea, tot timpul, găsesc cumva o cale de evadare, măcar un sfert de oră, 20 de minute, în care să închid o ușa în spatele meu și să fiu puțin singură. Întotdeauna îmi iese treaba asta când ajung într-o stare de iritare și simt că, dacă mai stau mult acolo, s-ar putea să izbucnesc. Atâta vreme cât tu devii conștient de mecanismele tale de relaxare, poți să-ți faci timp pentru ele, nu-i nevoie de prea mult timp. Hai să ne uităm un pic la copii acum. Gândește-te așa: dacă ai un copil care se relaxează ca mine sau ca tine poate, din interior, are nevoie să stea liniștit, are nevoie să se concentreze pe un puzzle sau pe propriul desen, are nevoie să se retragă din locuri aglomerate, are nevoie ca atunci când merge în parc de exemplu, să iasă puțin din zona aglomerată și să adune frunze. Îl vezi că are nevoie de introspecție, de timp cu el însuși. Ce se întâmplă cu acest copil dacă, încă de dimineață îl trezești:\" trrr!!!\", alarmă de incendiu, toată ziua este înconjurat de alți oameni, i se spune ce să facă, în jurul lui copiii țipă, lovesc, sunt agresivi, profesoara vorbește în continuu, nu are cinci minute pentru el întreaga zi, după care-l iei de la grădiniță sau de la școală în mașină, este foarte mult zgomot, pentru că muzica este dată tare și tu mergi cu acest copil în supermarket, unde este foarte aglomerat și de asemenea mult zgomot. Izbucnește până la finalul zilei. Dacă ai un astfel de copil, fă exact pe dos. De exemplu, dimineața înainte să ajungeți la grădiniță, școală, parchează mașina cu niște metri înainte de grădiniță, școală, mai ales dacă ați avut o dimineață, în care au existat altercații sau a existat o presiune legată de timp și copilul tău nu este tocmai echilibrat și fă cu el câțiva pași pe jos. O să dureze doar cinci minute mai mult. Uitați-vă la copăcei, la soare, opriți-vă lângă un gândăcel, nu știu, luați-vă în brațe, ceva care să-l ajute să se calmeze, înainte de o zi, care nu va fi foarte calmă pentru el. Permite-i să-și ia timp și ajută de exemplu, învățătoarea sau educatoarea să îl încurajeze să-și ia 5-10 minute de care are nevoie. Iar la sfârșitul zilei, când îl iei de la grădiniță sau de la școală, liniște. Lasă muzica în surdină sau oprește-o de tot în mașină și dă-i răgaz să tacă din gură. Mulți astfel de copii pur și simplu nu mai vor să vorbească. Și tu întrebi:\" Ei, și ce-ai făcut azi la grădiniță și cum a fost ziua ta și ai mâncat, n-ai mâncat, ai dormit, ce-ai învățat, cu cine-ai mai vorbit?\" Copiii au nevoie să fie lăsați în pace, măcar cinci minute. Las-o așa! Lasă-l pe el să-ți povestească dacă simte nevoia. Dacă vreți să mergeți în parc mai apoi, oprește-te întâi pe o bancă. Stai lângă copilul tău, în liniște, îmbrățișează-l, mâncați împreună un măr, înainte să ajungeți în zona aglomerată pentru copii. Cred că ai înțeles ideea. Astfel de copii au nevoie de momente mici din zi în care să se domolească, să fie singuri, să facă activități în liniște. Pe dos, dacă ai un copil agitat, care-și manifestă furia lovind sau țipă, probabil că are nevoie de mișcare fizică, are nevoie să alerge, are nevoie să fie în contact cu ceilalți, probabil că se va juca în felul acesta, vor fi mai multe trânte, va fi mai multă mișcare fizică implicată în joaca lui. Dă-i șansa să facă asta! Dacă un astfel de copil de exemplu, seara, va trebui să meargă pe vârfuri prin casă, ca nu cumva să deranjeze vecinii, nu poate sări în pat, pentru că este periculos și în plus se strică patul, totul trebuie să se întâmple în șoaptă, el nu poate descărca această energie, adică nu se poate relaxa pe felul lui. Trebuie să-i dai șansa să se miște, să-și miște corpul, să vorbească, să se exprime și dacă reușești să faci asta, pe parcursul unei zile, vei avea continuu, constant, un copil mai degrabă echilibrat. În lecția următoare am să-ți spun cea mai bună tehnică de relaxare, atât pentru cei care se relaxează ei singuri, în interior, cât și cei care au nevoie de ceva mai multă agitație și probabil experiențe împreună cu alții. Ne vedem în lecția următoare!"
  },
  {
    "id": 196,
    "title": "Cea mai bună metodă de relaxare",
    "text": "Ce se întâmplă în organismul nostru când ne stresăm? Hormonii de stres, adrenalină, noradrenalină, cortizol și o serie de alții pe care mulți încă nici nu-i știm. Care este cea mai bună metodă de ardere a acestor hormoni de stres? Mișcarea fizică. Sportul, din toate punctele de vedere, este metoda cea mai eficientă pentru relaxare. Ți s-a întâmplat vreodată să faci sport dimineața sau să mergi la sală? Dincolo de oboseala fizică, este extraordinar de relaxant, nu-i așa? Mai ales că tocmai, exact în momentul în care faci sport, nu te mai gândești la nimic altceva. Este cumva un fel de meditație, pentru că te concentrezi pe ceea ce ai de făcut, corpul lucrează, hormonii de stres sunt arși și te simți mult mai bine după aceea. Așa că, indiferent de stilul de relaxare, dacă e în liniște sau este în exterior cu ceilalți, mișcarea fizică, sportul, este cea mai bună metodă de relaxare. Acesta este motivul pentru care ai putea să-l incluzi în programul copilului tău cel puțin, zilnic. Dacă se va relaxa în exterior, probabil că va avea nevoie să alerge împreună cu ceilalți, va avea nevoie de un sport în echipă. Dacă dimpotrivă, este un copil care are nevoie de liniste, poate să practice sporturi solitare, cum ar fi înotul de exemplu, sau alergarea sau bicicleta prin pădure. Atâta vreme cât se mișcă, nivelul de stres din organism este scăzut. Faceți sport!"
  },
  {
    "id": 197,
    "title": "Furia pasivă",
    "text": "Evident, chiar dacă ai făcut tot ceea ce puteai face pentru a preveni urcarea lavei către vârful vulcanului și-ai lucrat la convingerile tale și la ale copilului tău și ți-ai propus să te relaxezi conștient, zilnic, făcând exact acele lucruri care-ți fac plăcere și-ai făcut aceleași lucruri și pentru copilul tău, nu ne putem aștepta totuși, că niciodată furia ta nu va izbucni. E firesc să izbucnească. Ce este foarte interesant, este că noi învățăm cum să ne manifestăm furia. Faptul că o manifestăm într-un fel sau în altul are foarte mult de-a face cu două lucruri: convingerile pe care le avem și felul în care îi vedem pe ceilalți reacționând, atunci când își manifestă furia. Toți copiii își manifestă furia când sunt mici, învață mai apoi mecanisme prin care să o facă diferit. Există patru modalități în care oamenii își manifestă furia, adică izbucnesc. Și îți voi prezenta în această lecție primul tip de manifestare al furiei. E vorba despre furia pasivă. Practic, nici măcar nu se manifestă, pentru că acești oameni pleacă de la convingerea sau au primit această convingere, că furia nu trebuie arătată. E rușinos să-ți manifești furia. Ei încearcă mereu să ascundă furia sub preș, să se controleze, să arate perfect în afară. Dacă discutăm despre relația părinte-copil, un astfel de părinte crede despre el însuși că ar trebui să fie mereu perfect, impecabil în fața copilului său. Nu trebuie să ridice tonul, nu trebuie să se arate enervat, pentru că enervarea este un semn de slăbiciune, furia, mai cu seamă. Ce mai cred aceste persoane este că, ceilalți oameni sunt importanți sau mai importanți chiar decât propria persoană. Mai exact, dacă îmi exprim părerea despre ce se întâmplă, dacă îmi manifest nemulțumirea de exemplu, față de comportamentul cuiva, aș putea să pierd această relație. Ceilalți ar putea să se supere pe mine, așa că prefer să nu spun nimic, chiar dacă îmi sunt violate drepturile, chiar dacă se întâmplă lucruri care nu-mi plac. Tac din gură, tocmai pentru a nu pierde relația. Ce se întâmplă în timp cu acest tip de furie nemanifestată? Trece ea oare? Dimpotrivă! Pentru că furia nu trece! Așa cum ai văzut, lucrurile încep să se adune și se adună și se adună. Tot ce băgăm sub covor, la un moment dat începe să pută. Ce se poate întâmpla cu o persoană care are astfel de convingeri și nu își manifestă furia? Poate ajunge de exemplu, la dependențe de tot felul. Vorbim despre fumat, alcool sau altfel de droguri. Poate fi chiar o dependență de calculator. Undeva această furie trebuie să se manifeste. Ce se mai poate întâmpla este că această furie se poate manifesta fizic, prin somatizare. Persoanele care au astfel de convingeri pot face de exemplu, ulcer sau boli de piele. În general, bolile manifestate au legătură cu starea noastră de stres. Cum au ajuns astfel de persoane să aibă aceste convingeri? Ți-am povestit de bunica mea, îți aduci aminte, care îmi spunea mereu: \" N-are nimeni nicio vină că tu ai o zi proastă. Te rog să te duci la tine în cameră, să-ți pui un zâmbet pe față și să te întorci înapoi\". Sau sunt o serie de copii cărora li s-a spus: \"Nu mai plânge, nu e ok să plângi, fii puternic, bărbații nu plâng, trebuie să râzi, nu-ți stă bine când plângi.\" Pur și simplu sunt o serie de copii, care nu au fost lăsați să-și manifeste emoțiile și am primit această convingere. Fac parte dintre ei. Mi-am manifestat furia pasiv o serie de ani, până să înțeleg că e în regulă să  ți-o manifești. Am încercat s-o ascund. Cam acolo apar aceste convingeri, în copilărie, în felul în care ceilalți din jurul nostru își manifestau sau nu furia. Constați în acest moment că ai acest tip de manifestare sau aceste convingeri? Consideri oare că poți pierde relațiile dacă îți spui punctul de vedere, dacă atragi atenția cuiva că-ți încalcă drepturile? Poți să faci asta și într-un mod asertiv și vei afla către finalul acestui modul cum să faci asta. Ai un copil care își ascunde furia, preferă să se retragă sau nu este capabil încă să își manifeste sentimentele? Încearcă să dai timpul înapoi și să-ți dai seama care sunt convingerile pe care copilul tău le-a primit și de la cine, pentru că orice fel de obicei, îți spuneam, poate fi schimbat și orice convingere, de asemenea. Evident, e mai dificil pentru noi adulții. Pentru copii, este mult mai simplu. Ce-ți propun să faci la finalul acestui lecție, este să te gândești dacă ai vreuna dintre convingerile pe care le-ai aflat în această lecție și  dacă cineva din familia ta pare că le are, că-și ascunde furia, cineva din preajma copilului tău. Ce înseamnă aceste convingeri pentru gestionarea emoțiilor de mai târziu, pentru copilul tău? Și devino conștient în acest moment că sunt lucruri care se pot schimba. În lecția următoare vom vorbi despre furia care se manifestă agresiv.."
  },
  {
    "id": 198,
    "title": "Furia agresivă",
    "text": "Furia agresivă este opusul furiei pasive, se manifestă și se manifestă agresiv, atât verbal, cât și fizic. Este un cocktail câteodată devastator. Ce crede o astfel de persoană, care-și manifestă furia agresiv este că ceilalți sunt de vină pentru că ea se înfurie. \"Pur și simplu este vina celorlalți că eu simt asta.\" Așază responsabilitatea propriilor stări în afară și se și exprimă în acest sens. \"Țip la tine, pentru că m-ai enervat, tu m-ai enervat. Te părăsesc, pentru că m-ai înșelat. Te pedepsesc, pentru că nu ți-ai făcut temele. Urlu la tine, pentru că nu ești în stare de nimic și asta mă înfurie!\" În momentul în care asta este ceea ce spune o astfel de persoană mereu, cealaltă persoană se simte cumva vinovată pentru starea pe care a creat-o. De cele mai multe ori, persoanele care izbucnesc în acest fel, agresiv, după această izbucnire se simt foarte ușurați. Poate cunoști și tu astfel de persoane, care după ce se manifestă exploziv și spun lucruri foarte urâte, care dor sau chiar lovesc, după 10-15 minute pare că nu s-a întâmplat nimic. Așezând vina în partea cealaltă, pur și simplu ceilalți oameni simt nevoia de multe ori să-și ceară iertare, pentru c-au creat o astfel de stare. Dacă un copil crește într-un astfel de mediu, înțelege că este vina lui că a creat starea de furie manifestată a părintelui și se simte foarte rău, se simte foarte mic, se simte deconectat, stima lui de sine poate să scadă. Ce se mai întâmplă este că preia de la părintele lui o astfel de convingere. Ceilalți sunt de vină pentru că m-au enervat și dacă m-au enervat, trebuie să sufere, pentru că e vorba iarăși despre o convingere, care spune cam așa: daca m-ai enervat, m-ai supărat, trebuie să mă răzbun pe tine, în așa fel încât să-ți dau această stare înapoi. Și e vina ta că s-a ajuns aici.Din păcate, de foarte multe ori, acești oameni acumulează foarte multă furie până când izbucnesc și de cele mai multe ori fac asta pe persoanele sau asupra persoanelor care au foarte puțin control sau foarte puțină autoritate sau putere, tocmai pentru că sunt capabile să așeze vina în partea cealaltă. De foarte multe ori copiii sunt ținta acestor manifestări. Copiii greșesc, mult, pentru că sunt într-un proces de învățare și e firesc să greșească. Un părinte care a învățat să-și manifeste furia agresiv, o va face mai cu seamă asupra copiilor, tocmai pentru că sunt lipsiți de apărare și de acolo de sus părintele gândește: \"E vina ta, că m-ai enervat.\" Manifestarea agresivă a furiei o vedem foarte des în jurul nostru. Se pare că, conform statisticilor, în România, mediul este unul foarte agresiv, este violent. Câteodată nici nu ne mai dăm seama cât de agresați suntem de fapt, pentru că de îndată ce ieșim din casă ni se întâmplă câteva episoade, aproape fiecăruia dintre noi. Sunt cuvinte pe care ceilalți ni le aruncă sau priviri sau comportamente agresive. Televiziunile ne trimit mesaje extrem de agresive, emisiunile sunt agresive, mult din ceea ce primim din afară este agresiv. Vedem această manifestare a furiei foarte des și o preluăm. Ni se pare firesc să ne manifestăm furia. Și există o foarte mică distanță între stimul și reacție, la majoritatea dintre noi. O fi oare pentru că suntem un popor latin? O fi și în cultura și în temperamentul poporului nostru, dar poate că e mai mult decât atât. Cred că e vorba mai mult despre autoreglare, pentru că această manifestare a furiei este apanajul acelora care, au cea mai puțină autoreglare, autocontrol. Izbucnesc atunci când sunt înfuriați și dau vina pe ceilalți când asta se întâmplă. Se poate schimba asta?Cu certitudine că se poate schimba. Hai să vedem în lecția următoare o altă manifestare a furiei."
  },
  {
    "id": 199,
    "title": "Furia pasiv-agresivă",
    "text": "Al treilea tip de manifestare al furiei este furia pasiv-agresivă. Este o combinație foarte parșivă între furia manifestată pasiv sau nemanifestată și furia manifestată agresiv. Care este convingerea persoanelor care-și manifestă furia pasiv-agresiv? Nu vor s-o arate în afară, pentru că au aceleași convingeri ca cei care nu-și manifestă furia, adică cei care manifestă furia pasiv și gândesc așa: \"Eu nu trebuie să-mi manifest furia, dar nu mă pot abține, trebuie să fac ceva pentru a mă răzbuna.\" De ce spun că este un cocktail destul de parșiv? Pentru că astfel de persoane neagă că ar fi furioase. Le întrebi:\"S-a întâmplat ceva cu tine? A, nu, n-am nimic.\" După care, pedepsesc cumva persoana din fața lor prin tratament în tăcere. Nu mai vorbesc cu persoana respectivă, o ignoră sau ies din încăpere și trântesc ușa, pentru că nu ți-am arătat că sunt furioasă, dar de fapt sunt și nu mă pot abține și atunci trântesc ușa în spatele meu. Ce mai pot face astfel de persoane, uite, în cazul relației părinte-copil? Nu urlă la copil, nu ridică tonul, nici nu-l lovesc, dar îl smucesc așa sau îl trântesc pe pat. Este o manifestare pasiv-agresivă, e la limita izbucnirii către agresiv. Astfel de persoane folosesc de exemplu, de multe ori, sarcasmul. Nu sunt capabile să spună asertiv, ceea ce le deranjează la o persoană și încep să o ia așa, într-o glumă, care ascunde întotdeauna un adevăr, până când persoana din fața lor se supără și în acel moment agresorul pasiv-agresiv se apără și spune: \"Dar ce, dragă, nu știi de glumă? Glumeam! \"  Adică nu-mi asum comportamentul, mă ascund în spatele unui umor, dar eu de fapt vreau să înțep, vreau să te doară și după aceea mă retrag. \"Glumeam, n-am vrut să spun de fapt lucrul acesta.\" Ce mai pot face astfel de persoane este să facă răutăți, pentru a se răzbuna, după care spun: \"A, n-am văzut, îmi pare rău, n-am fost atent, am uitat.\" Sunt acele persoane, care din greșeală, răstoarnă cana de cafea pe laptopul persoanei pe care vor să se răzbune. Sau pun piedică, copiii fac asta des sau împing, după care: \" N-am făcut eu asta!\" Sunt acele lucruri, care se întâmplă pe la spate, în așa fel încât să pot să spun: \"N-am vrut, nu e vina mea, am uitat. A, eu? Nu, nici un caz!\"  Asta este manifestarea furiei pasiv-agresive și are la bază aceleași convingeri. Nu pot să-mi manifest furia, pentru că a o face nu e în regulă. Nu pot să spun ce mă deranjează, pentru că aș putea să pierd relația sau celălalt s-ar putea supăra pe mine, dar nici nu mă pot abține, pentru că vreau să mă răzbun, pentru că e vina celuilalt că eu mă simt așa. Se poate schimba asta? De asemenea, se poate schimba. Cum? Printr-o manifestare asertivă a furiei și despre asta vom vorbi în lecția următoare. Dar până atunci, gândește-te dacă tu sau cineva din familia ta își manifestă furia într-unul dintre modurile despre care am discutat până acum: pasivă, pasiv-agresivă sau agresivă. Care sunt convingerile din spate și de ce se manifestă furia așa? Tocmai pentru a ne pregăti să ne manifestăm furia asertiv."
  },
  {
    "id": 200,
    "title": "Furia asertivă",
    "text": "Iată c-am ajuns în punctul pe care ni l-am dorit cu toții: manifestarea furiei asertiv. Ți-am spus încă de la începutul acestui modul, că scopul gestionării eficiente a emoțiilor, nu este să punem capac peste furie, ci să o manifestăm asertiv. Și din fericire, există o serie de oameni care reușesc să facă asta, își manifestă furia asertiv. Care sunt convingerile acestor oameni? Păi, am tot vorbit despre ele pe parcursul acestui modul până în acest moment. Ei cred așa: nu e vina nimănui că eu mă simt cum mă simt. Nimeni nu mă face pe mine să mă enervez. Nu pot controla cele mai multe situații, pot în schimb controla, ce spun și ce fac. Sunt furios în acest moment și vreau să scot această furie afară, într-un fel asertiv, care să-mi facă bine și mie și celorlalți din preajma mea, pentru că îi respect. Ce mai consideră acești oameni este că ei nu dețin adevărul absolut. Cred în unicitate. Cred în toleranță. Cred în faptul că fiecare are dreptul la o părere diferită decât a lui sau a ei proprie. Mai mult decât atât, fac o mare diferență între vină și problemă. Să-ți spun cum se vede lumea prin ochii acestor oameni. În momentul în care ar intra într-o încăpere și ar găsi un dezastru, n-ar întreba în primul rând, cine a făcut asta, nu caută vinovații, ci, cum se poate rezolva această problemă. Văd diferența între problemă și vină și nu caută vinovați, ci vor să rezolve problema. Își propun să găsească mereu soluții câștig-câștig, pleacă de la premisa că da, avem puncte de vedere diferite. Care este calea de mijloc?Cum facem să câștigăm cât mai mult, atât eu, cât și tu? Acești oameni înțeleg că sunt furioși și că această furie trebuie consumată, dar nu o consumă asupra celorlalți și o fac în moduri cât se poate de elegante. Înainte să vezi și tu cum îți poți manifesta furia asertiv și cum să-l ajuți și pe copilul tău să o facă, lucrul de care ne vom ocupa în lecția următoare, aș vrea să mai vezi o diferență între oamenii care-și manifestă furia asertiv și ceilalți. Pentru că ei chiar cred, că pot să spună ceea ce gândesc într-un mod elegant, respectuos, în așa fel încât să găsim o soluție câștig-câștig. Iată cum se exprimă acești oameni: dacă cei mai mulți din celelalte categorii spun \" vreau\", ei spun \"aleg\", dacă ceilalți spun \"trebuie\", aceștia spun \"mi-ar plăcea\", dacă ceilalți ar spune \"trebuie\" sau \"se cuvine\", ei spun tot \"mi-ar plăcea\" sau \"aleg\". Ceilalți spun: \"Eu nu pot să fac asta.\" Cei care-și manifestă furia asertiv spun: \"Eu pot\", iar în loc de \"aștept ca tu să faci ceva\", oamenii care-și manifestă furia asertiv spun \"sper ca tu să faci asta\" sau  \"mi-ar plăcea ca tu să faci asta\". E o mare diferență de abordare, pentru că, plecând de la premisa că avem puncte de vedere diferite, nimic nu e cu \"trebuie\", \"vreau\", \"mă aștept să se întâmple\". După cum vezi, totul pleacă de la convingeri, unele pe care le-am primit în copilărie și altele pe care iată, le-am putea dezvolta pe parcurs. Hai să ne vedem în lecția următoare, să vedem cum ne putem manifesta furia într-un mod asertiv, respectuos, atât pentru noi, cât și pentru ceilalți și cum îi putem ajuta pe copiii noștri să-și manifeste furia la fel, asertiv."
  },
  {
    "id": 201,
    "title": "Manifestarea asertivă a furiei",
    "text": "O să plec la drum în această lecție, de la un exemplu personal, bazat pe o tehnică pe care deja ai învățat-o, \"gândește cu voce tare\". Și o să-ți spun cum am lucrat eu pe manifestarea asertivă a furiei, nici mie nu mi-a fost ușor, ți-am spus că am plecat de la pasivă și cum am ajutat prin asta, copilul meu să primească același tip de comportament. S-a întâmplat așa: eram în mașină amândoi și la un moment dat un participant la trafic mi-a luat fața. Ce s-a întâmplat în acel moment este că evident mi-a venit, nu, mi-a venit să-mi manifest furia agresiv verbal. M-am oprit în a face asta, pentru că am realizat că e copilul meu în spate și n-aș vrea să rostesc acele cuvinte. În plus, lucram deja la mine, în a ridica geamurile, lăsa muzica în surdină și a nu lăsa traficul din jurul meu să mă enerveze. Da, eram într-o stare de calm. Cu toate acestea, starea mea de calm a fost perturbată destul de agresiv de acel domn. Ei bine, în acest moment eu m-am enervat, evident și dacă nu aș fi spus nimic în acest moment, copilul meu nu numai că nu ar fi văzut nimic din această situație, dar poate că ar fi fost cumva \"beneficiarul\" stării mele, pentru că, ghici ce, copiii ne preiau stările. Și am învățat, conștient, că această furie se adună, iar la un moment dat izbucnește. Și m-am gândit, cum pot să scot această furie afară, într-un mod asertiv, în așa fel încât și copilul meu să învețe ceva din asta, iar eu să mă simt mai bine. Și spontan, mi-a venit să dau drumul la radio mai tare și am început să cânt tare de tot pe piesa pe care am auzit-o la radio. Eu nu știu să cânt, aproape deloc, adică nu am voce, adică nu-mi iese și nu am putut să nu râd de mine. În 30 de secunde m-am simțit foarte bine și i-am spus fiului meu: \"Uite, domnul acela, ne-a luat fața, pe mine m-a enervat, mi-a venit să-i vorbesc urât și am ales să nu fac asta, pentru că, acel domn oricum a plecat și nu m-ar fi auzit, nu și-ar schimbat comportamentul și mai stricam și atmosfera din mașină. Dar eu m-am enervat și vreau să scot furia asta afară asertiv, constructiv, într-un mod elegant și drăguț. Și-am urlat amândoi cât ne-au ținut plămânii. Ce-a fost fain în asta? Nu numai că eu m-am calmat și-am găsit pentru mine cea mai eficientă modalitate pe care de atunci o folosesc foarte des, dar și copilul meu a înțeles așa: \"A, deci dacă mă enervez și-mi vine să, pot să aleg să nu și uite ce pot să fac, pentru a scoate asertiv această furie. De ce ți-am povestit acest exemplu? Pentru că eu, trecând, de la furia pasivă la alt soi de furie, am simțit la un moment dat nevoia de a o manifesta verbal, fizic încă nu mi-a venit să o manifest, dar verbal da. Și atunci m-am întrebat cum pot să fac asta într-un mod asertiv. Acesta este principiul manifestării asertive a furiei. Îți vine să urli, fă-o într-un fel asertiv. Cântatul poate fi o soluție. Îți vine să lovești. Gândește-te așa: cum ai putea să canalizezi această energie fizică, către altceva. În acel moment mi-am adus aminte de bunica mea, care începea să facă curat în casă într-un mod obsesiv-compulsiv și se mișca extrem de energică peste tot și freca și dădea cu mopul și știai că în acel moment e nervoasă, se descarcă și mai bine nu o întrerupi. Iată o manifestare asertivă a furiei. Cum ai putea altfel să faci? De exemplu, dacă-ți vine să lovești, gândește-te că ai putea să lovești într-o pernă. Ai putea să dai muzica tare și să dansezi sau să te miști. Ai putea să ieși din casă și să alergi pe scări sau pe stradă. Ai putea să ieși din magazinul în care ești și să faci energic câțiva pași pe jos. Ai putea să faci o serie de lucruri cu această furie, altfel decât să ți-o manifești în acel moment, agresiv. Dacă tu canalizezi această energie a copilului tău, în așa fel încât să și-o manifeste diferit, el va înțelege de mic, că poate să și-o manifeste diferit. Să-ți dau câteva exemple: copilul tău lovește sau te lovește. Ce poți să faci este, în loc să-i spui: \"Nu mă mai lovi\", pentru că asta înseamnă că pui capac furiei, întreabă-te: ce-ar putea să facă diferit pentru a-și manifesta furia? Și îți canalizezi copilul de exemplu, către bucătărie. Îi dai două capace, pe care să le lovească. Și zgomotul este foarte bun, dacă desigur, tu îl suporți, pentru că ajută la scoaterea furiei afară. Pare-se că tobele sunt o terapie foarte bună în acest sens. Poți să-ți inviți copilul să sară în pat, plecând de la empatie: \"Știu că ești furios, știu că vrei să scoți furia asta afară! Hai să sari în pat. Hai să sari pe canapea, hai să lovești o pernă.\" Poți să cumperi de exemplu, atât pentru tine, cât și pentru copilul tău, un sac de box. Îți pare o glumă, nu-i așa? În foarte multe companii din această lume există saci de box agățați de tavan, de foarte multe ori angajații, în glumă sau în serios, lipesc poza șefului pe acest sac și încep să lovească. Și-au scos furia afară și este într-un mod asertiv. Ai putea să te întrebi în acest moment: \"Bine, bine, dar mie când îmi vine să izbucnesc, izbucnesc. Adică trebuie să dau un pas înapoi, în așa fel încât să-mi aleg modul în care să-mi manifest furia asertiv, altminteri, nu-mi va ieși. Și-o să-ți spun: \"Ai dreptate\". Acesta este motivul pentru care, pentru a fi capabil să-ți  manifești furia asertiv, ai de lucrat înainte la câteva convingeri. Dacă acea convingere se așază în tine, că nu e vina nimănui că tu te simți așa, adică să-ți asumi starea, să nu dai vina pe celălalt sau pe ceilalți sau pe situația în care te găsești și înțelegi: \"Acum sunt nervos. Ce fac cu furia mea?\",s-ar putea să-ți iasă. N-o să-ți iasă din prima, n-o să-ți iasă ușor. Poate că rostești un cuvânt, pe care nu vrei, dar îți poți cere iertare și poți să-ți aduci aminte: cum pot să scot furia asta altfel? Du-te la tine în cameră, pune-ți căștile pe urechi sau știi, în desenele animate, când era unul dintre personaje foarte nervos și urla într-o pungă în debara și după aia alerga repede, repede, repede pe un deal și dădea drumul urletului? Cam asta-i ideea! Nu se va întâmpla instantaneu. Dar dacă tu îți propui să arzi altfel acești hormoni ai stresului într-un mod asertiv, va fi mai bine pentru toată lumea. Sigur, am spus-o și o repet: pentru noi adulții, e mai dificil, pentru că avem de schimbat niște tipare. Imaginează-ți în schimb, cât de fabulos este pentru copii să învețe încă de la început, să-și manifeste furia  asertiv, pe baza unor convingeri sănătoase. Mai e un lucru pe care aș vrea să ți-l spun, înainte să discutăm despre comunicarea asertivă, care susține furia asertivă. Felul în care noi ne manifestăm furia se învață. Sunt foarte multe cercetări de asemenea, care demonstrează că, ai noștri copii preiau felul în care noi manifestăm furia. Dacă în casă se trântesc uși, copilul va trânti uși. Dacă în casă oamenii se agresează verbal și se jignesc unul pe celălalt, copilul va prelua această manifestare a furiei. Dacă oamenii se lovesc, va face același lucru. Dacă există o instaurare a tăcerii, \"Nu mai vorbesc cu tine\", și copilul va face același lucru: \"Nu mai vorbesc cu tine.\" Evident, și într-un caz și în celălalt, suntem cele mai bune exemple pentru copiii noștri. De ce spun și într-un caz și în celălalt? Și atunci când ne manifestăm furia, într-adevăr asertiv și când, nu ne prea iese asta. Așa că, dacă reușim să lucrăm mai întâi cu noi, copiilor noștri o să le iasă mult mai ușor. Ți-aș propune, înainte să mergem mai departe, să-ți iei puțin timp cu tine, după această informație valoroasă, complexă și dificil de pus în practică într-un timp scurt. Vei avea nevoie de timp. Gândește-te în acest moment și scrie: care este tipul tău preponderent de manifestare al furiei și ce fel de convingeri are în spate. Încearcă să-ți aduci aminte, de unde ai primit tu aceste convingeri, cine se manifesta așa. Ce-ai putea schimba din convingerile tale, în așa fel încât să-ți manifești furia asertiv? Și dacă, în acest moment îți manifești furia agresiv verbal, ce-ai putea face diferit data viitoare, pentru a ți-o manifesta asertiv verbal. Și dacă în acest moment, tendința este de a fi agresiv atunci când îți manifești furia, ce-ai putea face diferit data viitoare, ca această energie fizică să ți-o consumi într-un mod asertiv atunci când te enervezi. Ce-ai putea să faci, în așa fel încât copilul tău, data viitoare, să fie canalizat către ce să facă diferit cu furia lui, în loc să-i spui: \"Nu mai lovi, nu mai țipa, nu mai trage câinele de coadă.\" Îți aduci aminte aici, sper, de o tehnică pe care am discutat-o în modulul anterior. Spune-i ce să facă, în loc de \"nu\". Arată-i o modalitate asertivă prin care să scoată furia la suprafață. Ceea ce vei vedea în lecțiile următoare, este cum să comunici asertiv, în așa fel încât punctul tău de vedere, ceea ce te deranjează, opinia ta, să ajungă la ceilalți într-un mod respectuos, pentru că asta este de cele mai multe ori foarte dificil. Cum să spun lucrurile în așa fel încât să păstrez relația echilibrată."
  },
  {
    "id": 202,
    "title": "Comunică asertiv",
    "text": "Iată întrebarea cheie: cum putem să spunem ceea ce ne dorim, așteptările noastre, cum ne putem face cunoscute punctele de vedere, în așa fel încât să respectăm persoana din fața noastră? Aceasta este întrebarea cheie. Să plecăm de la un exemplu. Intri în casă și găsești urme de noroi pe covor, covorul pe care l-ai curățat cu două zile în urmă. Înainte să te enervezi, să dai vina, să critici, să ridici tonul, să îți pedepsești copilul și să te autocompătimești: \"Nimeni nu-mi respectă munca, vă bateți joc de munca mea, sunt singura persoană din casă care face curățenie\", spune pur și simplu ceea ce vezi: \"Văd urme de noroi pe covor. Aș dori ca persoana care știe că a făcut aceste urme de noroi pe covor, să le șteargă.\" Este o comunicare asertivă, în care constați doar ceea ce s-a întâmplat și spui ce te-ai aștepta să se întâmple. În loc să ridici tonul: \"Stinge odată televizorul acela!\", poți să spui: \"Văd că televizorul este încă deschis. Aș vrea să închizi televizorul acum, te rog!\" Ai o serie de alte tehnici, pe care le poți pune în practică, pe care le-ai învățat în modulul anterior. În momentul în care intri în camera copilului tău de exemplu, și din punctul tău de vedere, camera este un dezastru. Spune doar ceea ce vezi: \"Văd o serie de haine care sunt aruncate pe jos. Văd biroul tău, pe care nu se mai vede nici o urmă din mobilă. Văd că patul este nefăcut.\" Spune pur și simplu, ceea ce vezi. O altă valență a comunicării asertive este să spui cum te simți. Asumă-ți emoțiile tale. E în regulă să spui: \"Sunt iritat, sunt frustrat, sunt nervos, sunt nerăbdător, sunt pe punctul de-a izbucni în acest moment.\" Asumă-ți emoțiile și transmite-le exact așa, dar e despre tine, nu despre \"tu m-ai făcut pe mine să mă simt iritat, nervos și așa mai departe. Eu mă simt așa.\" Evită în acest punct să spui: \"Sunt dezamăgit.\" sau \"Mă simt rușinat de tine.\" Asumă-ți emoțiile, dezamăgirea este a ta. Poți să spui că ești dezamăgit de tine. Nu poți să spui că ești dezamăgit de celălalt, pentru că îl faci să se simtă într-o poziție inferioară ție. Un alt lucru pe care l-ai putea face diferit este următorul: în momentul în care constați că ai un punct de vedere diferit față de persoana din fața ta, spune lucrul acesta: \"Se pare că vedem lucrurile diferit și asta este în regulă. Fiecare are dreptul la propriul punct de vedere. Pentru mine este important să obțin asta și uite de ce. Pentru tine, ce este important?\" Adresează această întrebare. Ceea ce faci în acest moment este să pui fiecare persoană din această discuție pe poziții de egalitate. E în regulă să aibă puncte de vedere diferite și hai să vedem care este soluția,  atâta vreme cât înțelegem ce este important pentru unul și ce este important pentru celălalt. În acest moment, persoana din fața ta se simte respectată și mai mult decât atât, citită. Comunicarea asertivă față de copilul tău înseamnă să îți faci cunoscute așteptările. Ce poți face în același timp este să generalizezi comportamentul pe care copilul tău îl demonstrează. De exemplu, copilul tău te jignește sau îți vorbește urât. În loc să-i spui: \"Mă deranjează când îmi vorbești urât, tu\", generalizează acest comportament și spune: \"Mă deranjează când oamenii îmi vorbesc urât.\" În acest moment copilul înțelege că nu e doar despre el, e despre acest comportament la modul general, care te deranjează pe tine, la toți oamenii. În momentul în care al tău copil de exemplu, te lovește, spune același lucru: \"Nu-mi place când mă lovești\" sau \"Mă doare când mă lovești\", spune \"Mă deranjează, mă doare, când oamenii mă lovesc sau când cineva mă lovește.\" După ce-ai spus acest lucru, poți să descrii efectul negativ al comportamentului, mai exact să explici de ce te deranjează, de ce te doare, de ce acel comportament nu este unul dezirabil, pe care l-ai dori demonstrat de către persoana din fața ta. Descrie efectul negativ al comportamentului, atât pentru tine, cât pentru familie sau pentru societate. Dacă poți extrapola efectul negativ al comportamentului, cu atât mai bine. În momentul în care copilul tău de exemplu, vorbește urât sau lovește, poți să-i spui asta: \"Înțeleg că ești deranjat în acest moment de faptul că nu ai primit ce ți-ai dorit și că în acest moment simți nevoia să spui aceste cuvinte ca să te descarci. Mie nu îmi place când cineva îmi vorbește pe acest ton. În momentul în care cineva vorbește așa și mă simt jignit, în acest moment mie îmi vine să mă opresc și să nu mai comunic mai departe și-aș vrea să comunicăm în continuare.\" Întreabă mai departe copilul tău: ce-ar putea face diferit, pentru a-și manifesta frustrarea, nervii, iritarea, într-un mod constructiv. Spune-i eventual, ce-ai putea face tu în acest moment. Ceea ce deja ai făcut, comunicând în felul pe care ți l-am spus mai devreme, este că te-ai întors la limite, te-ai întors la principii, te-ai întors la valori. \"Înțeleg că ești frustrat, înțeleg că ești nervos în acest moment, dar eu nu accept ca cineva să-mi vorbească așa.\" Asta este deja o limită. Sau: \"La noi în familie, noi ne vorbim politicos unul cu celălalt.\" Ăsta este deja un principiu, o valoare. De fiecare dată, după ce empatizezi, poți să-i spui copilului tău care este limita sau principiul, valoarea, pe care le-ai dori demonstrate. Mai exact, cum faci să-ți manifești furia, nervii, într-un mod constructiv, politicos. După cum ai văzut, cheile comunicării asertive, pleacă de la empatie, de la înțelegerea faptului că suntem diferiți și avem puncte de vedere diferite și că în momentul în care acest lucru este făcut evident, cealaltă persoană este mult mai dispusă să-ți asculte punctul tău de vedere, în așa fel încât să căutăm soluții câștig-câștig. Altminteri, dacă tu-ți spui doar punctul tău de vedere și ce vrei tu să se întâmple, s-ar putea ca cealaltă persoană să se simtă lipsită de autonomie, de control și lipsită de conectare în această relație. De aceea comunicarea asertivă satisface toate cele trei, nevoile de bază: și nevoia de conectare și nevoia de competență, pentru că întreb persoana din fața mea ce-am putea face diferit și nevoia de control pentru că, plec de la premisa că cealaltă persoană are un punct de vedere diferit și poate face alegeri diferite decât ale mele. Ce-ți propun să faci acum cu aceste informații? Poți să iei o foaie de hârtie și să scrii diferit modul în care până acum ți-ai exprimat așteptările, limitele sau sentimentele. Pleacă de la toate informațiile pe care deja le-ai învățat în acest modul și vezi care sunt nuanțele comunicării tale pe care le-ai putea modifica, în așa fel încât într-adevăr să comunici asertiv. Gândește-te la acele momente în care ai intrat furios în camera copilului tău, în care ai găsit capacul wc-ului în altă poziție decât ți-ar fi plăcut ție, atunci când vasele din chiuvetă erau prea multe sau în momentul în care copilul tău ți-a vorbit pe un ton nepoliticos. Cum ai putea să exprimi asta într-un mod asertiv? În lecția următoare, acum c-ai acumulat toate aceste informații despre gestionarea emoțiilor, îmi propun să răspund la întrebări punctuale pe care foarte mulți părinți le au. De exemplu, care este diferența între un tantrum și o luptă de putere? Ce fac atunci când copilul meu mă lovește pe mine sau îi lovește pe ceilalți? Cum modific acest comportament? Atunci când vreau să pun distanță între mine și copilul meu pentru că simt că explodez, ce pot să fac diferit? Sper să-ți răspund la aceste întrebări în lecția următoare!"
  },
  {
    "id": 203,
    "title": "Exemple specifice",
    "text": "Îți propun să plecăm de la un exemplu clasic:copilul care se tăvălește pe jos în magazin pentru că, i s-a refuzat o jucărie pe care și-a dorit-o. În acest moment, părintele se întreabă: el chiar este într-un tantrum,  adică și-a pierdut controlul sau se tăvălește pe jos pentru a obține ceea ce-și dorește? De unde știu că am de-a face cu o situație, de unde știu că am de-a face cu cealaltă? Nu e întotdeauna simplu să-ți dai seama. Aș vrea să ne întoarcem puțin la momentul în care se întâmplă acest eveniment. De exemplu, s-a mai întâmplat până acum? Pentru că, dacă s-a mai întâmplat și copilul tău a învățat că poate obține ceea ce-și dorește, tăvălindu-se pe jos, cel mai probabil avem de-a face cu o luptă pentru putere. Adică a învățat, că prin acest comportament ,există șanse să obțină ceea ce-și dorește, adică este în controlul lui și face asta intenționat, nu cu rele intenții, ci e un mecanism învățat. De exemplu, întreabă-te așa: \"Dacă eu în acest moment, când copilul meu plânge, se tăvălește pe jos sau îmi spune lucruri urâte, că sunt o mamă rea și că niciodată nu-i dau ceea ce vrea, dacă eu i-aș da, ceea ce vrea, în acest moment, s-ar opri așa? Dacă un copil se poată opri așa, în momentul în care primește ceea ce-și dorește, avem de-a face cu o luptă de putere. Nu este un tantrum, în adevăratul sens al cuvântului, adică amigdala a preluat controlul și copilul pur și simplu, nu mai este capabil să-și controleze emoțiile. Cred că îți dai seama, cunoscându-ți mai bine decât mine copilul, care este diferența într-o situație și alta. Cum se gestionează ele? În acest caz, despre care ți-am povestit, lupta pentru putere, e important să rupi acest ciclu, pentru că e un comportament învățat. Dar asta vei afla în modulul următor și în modulul al optulea. Dacă e vorba despre un tantrum și știi că al tău copil nu se poate opri așa, va trebui să-l ajuți să-și gestioneze bine emoțiile. Ce poți să faci în această situație, este să empatizezi cu el, îi spui doar că înțelegi că este nervos, că-i înțelegi că și-a pierdut controlul și te oprești aici, nu mai rosti alte cuvinte, pentru că așa cum deja ai învățat, logica în acest caz nu funcționează. Pentru că tu îți cunoaști mai bine copilul, știi ce l-ar putea calma. Pe unii îi calmează să stea în brațe, pe alții îi calmează să stai lângă el, pe alții îi poate calma să schimbi mediul,  adică iei copilul în brațe și ieși afară, dacă e o ușă la îndemână. Schimbă mediul. Sunt foarte multe modalități prin care-ți poți ajuta copilul să se calmeze, atâta vreme cât faci acest proces vizibil. La ce mă refer? De foarte multe ori avem tendința de a păcăli copilul sau a-i distrage atenția: \"Hei, uite ursulețul!\" Treaba asta poate funcționa la un an, un an și-un pic și într-adevăr, copilul trece ușor dintr-o stare în alta, dar asta nu înseamnă că el a învățat autoreglare, pentru că tot ce-am făcut eu, a fost să-i modific starea, fără ca el să și-o înțeleagă, fără să pună o etichetă pe ea, fără să învețe să și-o gestioneze diferit. Distragerea atenției, de aceea, deși ne ajută pe noi ca părinți, pentru că avem un copil care se oprește din plâns, nu-i ajută pe ei în autoreglare. Deci fă procesul vizibil pentru copil și spune-i: \"O să ieșim acum afară, pentru că afară dacă ieșim și schimbăm mediul, ar putea să ne ajute și pe mine și pe tine să ne calmăm mai ușor. Mulți părinți, foarte nervoși, pentru a intra într-un alt exemplu, le spun copiilor lor: \"Du-te la tine în cameră, să nu te mai văd! Ieși afară!\", pentru că ei simt nevoia să pună distanță între ei și copii. Am să mă întorc la rădăcina convingerii. Nu e despre ei că tu te-ai enervat, este despre tine. Asumă-ți treaba asta. Dacă simți că prezența copilului tău în continuare, ar putea să te facă să explodezi într-un mod, pe care nu l-ai dori și simți nevoia de distanță, pleacă tu, nu-l trimite pe el. E o mare diferență, pentru că-n felul acesta, îi respecți copilului tău nevoia de autonomie. Nu-i poruncești să iasă afară. Spune pur și simplu: \"Acum m-am enervat și-mi vine să spun sau să fac lucruri, pe care ulterior le-aș regreta. Am nevoie de puțin timp cu mine și o să mă duc la mine în cameră. Poți să vii cu mine să ne calmăm  împreună sau poți rămâne aici să faci ce dorești tu. Eu plec.\" E foarte posibil ca al tău copil să vină după tine. Acceptă asta. N-o să-ți fie simplu probabil, să te calmezi cu el lângă tine, dar, e cea mai bună soluție, în așa fel încât să-i arăți copilului tău iubire necondiționată. Mai exact \"și când te comporți așa, eu în continuare te iubesc.\" E doar un comportament. Și reușești, dacă reușești, să te calmezi cu al tău copil lângă, iar mai apoi poți să-i spui: \"Mulțumesc că mi-ai permis să mă calmez, acum mă simt ceva mai bine.\" Starea de iritare încă nu a trecut și-mi propun de exemplu, în seara asta, să fac o baie, ca să mă relaxez mai mult. Dar hai să vorbim despre ce s-a întâmplat. Adică n-o lăsa așa, ne-am calmat și gata. Hai să învățăm ceva din asta: \"Uite ce m-a deranjat pe mine în comportamentul tău. Spune-mi te rog, ce te-a deranjat pe tine în comportamentul meu și hai să vedem cum putem face lucrurile diferit data viitoare.\" Un alt aspect important aici este că, poți să-ți asumi partea ta de vină și să-ți ceri iertare pentru felul în care te-ai comportat, dacă simți  c-ai exagerat în vreun fel. Și iarăși foarte important, nu promite că nu se va mai întâmpla, pentru că n-ai să poți să te ții de cuvânt, n-ai să poți să te ții de cuvânt că nu vei mai ridica tonul, că nu vei mai țipa, că nu vei mai trânti uși. E un proces care durează. Poți în schimb să promiți că încerci și că faci eforturi conștient în această direcție. E valabil și pentru copilul tău. Nu îl face să promită că n-o să mai facă, pentru că dacă tu ai mai mult control decât el, el este încă într-un proces de învățare a ceea ce înseamnă autocontrol și creierul lui încă nu arată ca al tău, nu-l face să promită. Spune-i doar, că ești conștient că el încearcă și că nu e simplu să schimbi un comportament și că-i incurajezi acest efort și-i mulțumești pentru el. Și-o să închei această lecție cu un ultim exemplu. Ce faci când copilul tău te lovește sau îi lovește pe alți copii? În momentul în care copilul tău te lovește, ce ți-aș sugera să faci este să te cobori la nivelul lui, în așa fel încât să obții contact vizual, în acest fel nevoia lui de conectare va fi satisfăcută, îl iei de mânuțe și te depărtezi puțin de el, o faci ferm dar cald și spui: \" Știu că te-ai enervat, eu nu accept ca cineva să dea în mine.\" Atunci când oamenii sunt nervoși vorbesc. \"Știu că ești nervos și-ți vine să faci asta, dar eu nu accept asta. Am să-ți dau drumul la mânuțe acum, dacă tu alegi să mă lovești în continuare, înseamnă că alegi ca eu să plec de lângă tine. Asta este ceea ce vrei?\" Și dai drumul la mâini. Dacă reușește să se abțină în a te lovi, apreciază asta. \"Știu că e greu când îți vine să lovești să nu o faci și apreciez că te abții. Mulțumesc că te-ai oprit să dai în mine!\" Și pot să continui de acolo. Poți să-ți îmbrățișezi copilul, poți să vorbești cu el, în funcție de unde este urcată lava în procesul amândurora. Asta este ce-ai putea face în acest context și e valabil și pentru atunci când copilul tău lovește alți copii sau alți adulți. Iată de ce fermitatea și căldura sunt atât de importante în acest proces și de gestionare a emoțiilor. Ne apropiem cu pași repezi de finalul acestui modul. În lecția următoare o să facem o recapitulare și îți propun pașii următori, în așa fel încât tot ce-ai învățat în acest modul, să se poată transforma în realitatea ta curentă.."
  },
  {
    "id": 204,
    "title": "Recapitulare Capitolul 7",
    "text": "Îți propun să facem o recapitulare a lucrurilor pe care le-ai învățat în acest capitol. Sunt lucruri extrem de valoroase, atât pentru tine cât și pentru copilul tău și pentru toate relațiile voastre, atât prezente cât și viitoare. Ai văzut care este diferența dintre stres și furie și ai văzut că acest proces este foarte asemănător cu un vulcan în care lava se ridică până explodează. Ai văzut cele mai eficiente căi de a ține lava la un nivel potolit. În primul rând, modificăm convingeri. Devenim conștienți de filmul pe care mintea noastră îl pune. În acest fel, pur și simplu nu mai încărcăm o stare negativă în cazurile în care nu avem control asupra circumstanțelor. Nu putem modifica majoritatea situațiilor, dar alegem sau nu să ieșim din ele. Scopul este să nu ne mai enervăm. Pe de altă parte, ai văzut că procesul prin care corpul și creierul nostru trec atunci când suntem stresați este unul extrem de complex. Ce ne dorim este să lucrăm la autoreglare, la dezvoltarea cortexului prefrontal în așa fel încât amigdala să nu-și facă de cap. Ai văzut care sunt tehnicile de relaxare și ce poți face conștient, zilnic, în așa fel încât să generezi în corpul tău mai mulți hormoni de creștere. Ai văzut cum să-ți fie bine, să te relaxezi, atât tu cât și copilul tău, zilnic, conștient, fiecare în felul lui în care poate să se relaxeze mai bine. Ce-ai văzut în acest capitol sunt modurile în care oamenii își manifestă furia. Și-ai văzut ce poți face în așa fel încât să treci de la o furie distructivă, la o furie asertivă. Scopul nu este să punem capac furiei, ci s-o manifestăm asertiv. Ai văzut, de asemenea, câteva tehnici foarte valoroase pentru autoreglare. Ai văzut cum îl poți ajuta pe copilul tău să devină mai autoreglat în controlul propriilor emoții, propriilor stări, propriilor alegeri. Mai mult decât atât, ai văzut cum poți să comunici asertiv în așa fel încât să obții, atât tu cât și copilul tău și ceilalți din jurul tău, lucrurile pe care vi le doriți. Aș încheia spunând că ceea ce mă ajută pe mine de fiecare dată în relațiile cu ceilalți este următoarea regulă: \"Ne enervăm pe rând.\" S-ar putea să-ți folosească și ție asta în relațiile cu cei dragi de acasă. Dacă îl vezi pe unul dintre ai tăi dragi că este nervos, încearcă să te abții, ca să nu pui paie pe foc. Pe mine m-a ajutat de fiecare dată. Aș încheia acest capitol spunându-ți că există un film, nu știu dacă l-ai văzut. E unul clasic și bun, care te-ar putea ajuta, odată în plus, să pui în practică cele învățate, într-un mod extrem de umoristic. E vorba despre filmul Anger Management. Ne vedem în capitolul următor. Spor la pus în practică tot ce ai învățat până acum, în așa fel încât și tu și copilul tău să fiți mai calmi, mai echilibrați."
  },
  {
    "id": 3878,
    "title": "Testare rapidă cunoștințe - Capitolul 7",
    "text": "Completează quiz-ul pentru a verifica cunoștințele și tehnicile asimilate în Capitolul 7. Durează 5 minute.  Succes!"
  },
  {
    "id": 205,
    "title": "Descriere Capitolul 8",
    "text": "Află ce vei învăța în Capitolul 8 din All About Parenting."
  },
  {
    "id": 206,
    "title": "Introducere Capitolul 8",
    "text": "În acest capitol vom învăța să diferențiem comportamentul negativ neintenționat al copilului de cel intenționat și cum să le gestionăm corect."
  },
  {
    "id": 207,
    "title": "Triunghiul competenței",
    "text": "Ți-am spus încă de la începutul călătoriei noastre împreună în acest program că voi mai repeta anumite informații și că nu o fac pentru că am uitat ceea ce am spus, ci pentru că am convingerea că de fiecare dată când auzi o informație, ea se așază mai bine. Pe modelul picăturii chinezești. Mai mult decât atât, cred că deja ți-ai dat seama că felul în care eu am gândit acest program este ca o structură în care fiecare piesă o susține pe cealaltă. Motiv pentru care îți voi repeta o informație pe care deja ai învățat-o în cel de-al treilea modul, care ne va ajuta ca și fundament să facem diferența dintre un comportament negativ neintenționat și unul intenționat. E vorba despre Triunghiul Competenței. Îți aduci aminte? Îți propun să te uiți din nou pe ecran la Triunghiul Competenței. Avem de-a face cu știu, verbul știu, adică cunoștințe, cu verbul pot, adică abilități și cu verbul vreau, adică motivație. Și îți aduc aminte despre diferența dintre a ști o informație din punct de vedere teoretic și a fi capabil să o pui în practică. Diferența este foarte mare. Mulți dintre noi cunoastem lucruri la nivel teoretic. În schimb, când vine vorba de a pune în practică, ne cam poticnim. O altă perspectivă este legată de motivație. Una este să demonstrezi un comportament dintr-o perspectivă Motivațională Optimă, pentru că vrei tu, pentru că ți-ai asumat acel comportament și cu totul altceva este să demonstrezi același comportament dintr-o perspectivă Motivațională Suboptimă, și anume, pentru că trebuie. Pentru că altcineva pune presiune pe tine sau pentru că eviți consecințele negative pe care tot altcineva ți le așază în contextul în care tu nu demonstrezi comportamentul dorit. Și despre Perspectivele Motivaționale, ai învățat deja. Hai să vedem de ce ne interesează acest triunghi în acest moment, atunci când vrem să facem diferența dintre un comportament negativ neintenționat și unul intenționat. Aș vrea să plecăm de la un exemplu. Pentru a fi capabil să se îmbrace singur, un copil are nevoie de informațiile teoretice legate de ce se întâmplă atunci când trebuie să se îmbrace. Mai exact, care sunt pașii pe care trebuie să-i urmeze: că întâi își pune chiloții, apoi își pune pantalonii, apoi își pune maieul, șosetele vin la final și peste maieu vine o bluză. Altminteri, și-ar pune chiloții peste pantaloni, și la început mulți fac asta, sau ar sări peste maieu, sau și-ar pune maieul peste bluză. E un proces pe care are nevoie să-l înțeleagă, cel puțin teoretic. Asta este zona de cunoștințe, care răspunde verbului a ști. Apoi avem zona de abilități, care răspunde la verbul a putea. Sigur, el poate avea informațiile teoretice, dar e nevoie să fie capabil să se îmbrace singur. Și aici putem discuta despre vârsta copilului, pentru că un copil de doi ani e posibil să nu poată să se îmbrace singur. Și mai mult decât atât, să fi făcut asta de suficient de multe ori încât să-i iasă. Știm deja că procesul de învățare are nevoie de timp. În plus față de aceste două perspective, că știe ce are de făcut și că poate să o facă, și o face suficient de mult, și suficient de des, în așa fel încât să învețe și să-i iasă aproape de fiecare dată, trebuie să mai și vrea. Și aici, iarăși am discutat despre vrea, pentru că vrea el sau vrea pentru că trebuie, sau se pune presiune pentru un copil. Păstrând același triunghi, pentru ca un copil să tragă apa de fiecare dată după ce folosește toaleta, trebuie să știe că are de făcut acest pas după ce folosește toaleta. Mai apoi să fie capabil să o facă, adică să ajungă eventual la butonul care îl va ajuta să tragă apa, să aibă suficientă putere să apese pe el și să o fi făcut de suficient de multe ori încât să o facă constant, aproape de fiecare dată. Și trebuie să își dorească să facă lucrul acesta. Atunci când demonstrăm un comportament, oricare ar fi acesta, avem nevoie de aceste trei condiții. Trebuie să știm ce avem de făcut, teoretic. Trebuie să putem fizic, să fim capabili, și mai mult decât atât, să fi exersat acea abilitate, acel comportament, în așa fel încât să ne iasă, și să vrem treaba asta. Pe baza acestui triunghi vom face împreună diferența dintre comportamentele negative neintenționate și cele intenționate, urmărind un proces bazat pe întrebări. Ceea ce îți propun să faci la sfârșitul acestei lecție, înainte să mergem mai departe, este să alegi trei comportamente negative ale copilului tău, pe care le demonstrează în acest moment. De exemplu: copilul nu mănâncă singur sau copilul încă lovește pe ceilalți copii atunci când își dorește o jucărie, nu o cere ci o smulge. Sau rupe florile. Sau nu își face temele. Orice fel de comportamente negative manifestă copilul tău în acest moment. Alege trei dintre ele și vom vedea, pe măsură ce lecțiile înaintează, cum vei reuși, cu ajutorul câtorva întrebări prin care am să te trec, să faci diferența între ele. Oare sunt intenționate sau neintenționate? Ia-ți timp acum și notează-ți cele trei comportamente și ne vedem în lecția următoare, unde vom discuta ce fel de întrebări adresăm pentru a face această diferență."
  },
  {
    "id": 208,
    "title": "Primele întrebări",
    "text": "Întrebările care ne vor ajuta să diferențiem comportamentul negativ neintenționat de cel intenționat, pleacă de la acest triunghi. Îți propun să o vedem pe prima. \"Știe copilul să se comporte bine? De unde știu că știe\"? Acest \"bine\" este de asemenea cu ghilimele pentru că bine înseamnă ce e bine pentru tine. Acest bine este diferit de la persoană la persoană, de la părinte la părinte. Pe tine am să te invit să treci prin aceste întrebări comportamentele pe care le-ai notat, acelea 3 ale copilului tău. Eu am să plec de la următorul exemplu: copilul nu se îmbracă singur și are 4 ani, da? Copilul nu se îmbracă singur și are 4 ani. Și eu adresez această întrebare: \"Știe copilul să se comporte bine? De unde știu că știe?\" Și aș putea să răspund: \"Păi știe pentru că i-am spus de o sută de ori!\" La modul real, faptul că i-ai spus unei persoane de o sută de ori să facă ceva sau să demonstreze un comportament, înseamnă că știe? De unde știu într-adevăr că știe? Dacă e vorba despre o regulă, bunăoară: \"Ai voie să treci pe roșu?\" și copilul îmi spune \"Nu, noi trecem doar pe verde.\", e clar că știe această regulă. \"Dar oare când intrăm într-o încăpere, ce facem?\" Și copilul răspunde: \"Salutăm pe toată lumea\". Bun, deci asta înseamnă că știe regula. Eu pot să-mi întreb copilul într-adevăr de patru ani: \"Oare știi că ar trebui să te îmbraci singur? Și cam care ar fi pașii pe care tu i-ai duce la îndeplinire dacă ai vrea să te îmbraci singur?\" Dacă un copil e capabil să-mi spună: \"Pai întâi îmi pun chiloții, apoi îmi pun pantalonii, apoi îmi pun maieul, apoi toate celelalte...\", mi-e clar că știe această informație. La alte comportamente s-ar putea să fie mai dificil, pentru că sunt comportamente complexe care țin de un context sau altul. De exemplu, cum face cu proprietatea altui copil? Dacă poate să ofere o jucărie la schimb sau nu, asta depinde de regulile pe care tu le-ai stabilit. Adică de ce înseamnă bine pentru tine. Dar la modul real, ca eu să-mi pot răspunde la această a doua întrebare: \"De unde știu că știe?\", mai am nevoie de o condiție, și anume, poate. Și următoarea întrebare pe care o vom adresa este: \"Poate copilul să se comporte bine?\" Și părintele ar putea să spună: \"Păi poate, pentru că, câteodată se îmbracă singur, câteodată nu se îmbracă singur, dar de putut poate.\" Și eu întreb mai departe: \"A demonstrat copilul consecvent că face? Că demonstrează comportamentul pe care eu mi-l doresc? Că se comportă bine?\" Acest consecvent este cuvântul cheie. A demonstrat consecvent înseamnă că a demonstrat în cel puțin 80% din cazuri, nu o dată da, o dată nu. Știi, nu-i nevoie să facem tabele acum, nu te-aș invita să-ți iei o foaie de hârtie, să faci un Excel și pe baza comportamentelor pe care tu ai vrea să le rezolvi la copilul tău, acelea 3, să le urmărești pe o perioadă de timp, să te apuci să bifezi de fiecare dată când le-a demonstrat pentru a ști dacă sunt consecvente sau nu sunt. citește-ți instinctul. \"Se comportă bine consecvent sau nu?\" Urmându-mi exemplul de la care am plecat, copilul nu se îmbracă singur, aș putea spune că: \"Hmm, câteodată se îmbracă singur, câteodată nu se îmbracă singur\". Deci nu am o consecvență în această direcție. Următoarea întrebare pe care o adresăm aici: \"Demonstrează copilul comportamentul dorit cu anumite persoane, dar nu-l demonstrează cu altele? Demonstrează copilul comportamentul dorit într-o anumită situație, dar nu în altă situație?\" De exemplu, plecând de la comportamentul negativ copilul nu se îmbracă singur, părintele ar putea să-mi spună: \"Hmm, păi copilul se îmbracă singur\". \"Da? Unde?\" \"La grădiniță\". \"A, deci se îmbracă singur la grădiniță, dar nu se îmbracă singur acasă\". Hai sa ne uităm un pic la această diferență. Dacă un copil se îmbracă singur în mod constant, consecvent, la grădiniță, dar nu o face acasă, e clar că știe și că poate? E clar. Uitându-ne la un alt comportament: copilul lovește. \"Hmm, lovește toate persoanele sau lovește doar câteva, sau o singură persoană? Se comportă negativ cu o persoană și se comportă bine cu o alta?\" Și un părinte ar putea să-mi răspundă: \"Da, de fapt nu lovește pe toată lumea, lovește doar pe bunica lui.\" Deci, dacă nu lovește alte persoane și reușește să își gestioneze comportamentul, are suficient de mult autocontrol, în așa fel încât să nu lovească alte persoane nici măcar atunci când e furios, asta înseamnă că știe și poate. Înainte să mergem mai departe și să adresăm alte întrebări care își propun să facă diferența între un comportament și altul, ce îți propun să faci acum este să iei comportamentele negative ale copilului tău, acelea trei și să le treci prin aceste întrebări: \"Știe copilul tău să se comporte bine? De unde știi că știe? Poate copilul tău să se comporte bine? A demonstrat consecvent că poate? E într-o situație în care se comportă bine în anumite situații, dar nu în altele? Cu un anumit adult dar nu cu altul?\" Fă treaba asta și mergem mai departe să vedem care sunt alte întrebări care ar putea să ne ajute la această diferențiere."
  },
  {
    "id": 209,
    "title": "Următoarele întrebări",
    "text": "Următoarea întrebare pe care o adresăm pentru a face diferența dintre un comportament neintenționat și unul intenționat. Asta o să fie ceva mai subtilă. Întrebarea următoare, la asta mă refer. Și aceasta este: \"Am dat eu dovadă de iubire necondiționată, dorind să schimb personalitatea copilului meu?\" Hmm, destul de dureros. Am să spun la ce mă refer aici. Există o serie de părinți care îmi spun: \"Copilul meu este introvert, nu se manifestă, preferă să se joace singur, la petreceri se retrage, are nevoie de foarte mult timp până să interacționeze cu cineva, are puțini prieteni, preferă jocurile care nu sunt de echipă și așa mai departe.\" Întrebarea pe care o adresez de fiecare dată: \"Este copilul tău așa dintotdeauna?\" \"Hmm, da, e dintotdeauna așa.\" \"Mai mult decât atât, e cineva dintre voi, părinții sau cineva apropiat din familie, care este introvert\"? \"Da, eu\", spune mama. \"Ok, asta înseamnă că aceasta este personalitatea copilului tău. Copilul tău este introvert. Nu este nimic greșit cu asta.\" Dacă nu am mai spus-o, o spun acum, uite de data asta chiar nu mai țin minte dacă am spus-o sau nu. Am convingerea că oamenii introverți sunt aceia care împing munții din loc. Oamenii introverți sunt aceia care fac lucrurile să se întâmple pentru întreaga umanitate. Sunt oamenii care au închis o ușă în spatele lor și au gândit, și au pictat, și au compus opere, și au rezolvat teoreme, sunt acei oameni care au făcut ceva pentru noi toți. Mai puțin extroverții sau nu întotdeauna ei. Deci, nu e nimic greșit cu a fi introvert. Important este să luăm copilul așa cum este și să-l iubim necondiționat. Pentru că dacă noi privim ca și comportament negativ retragerea lui, faptul că nu vrea să se pună pe primul plan, faptul că nu se urcă pe mese, metaforic vorbind, și să se dea în spectacol, înseamnă că vrem să facem din el ceva ce nu este. Întorcându-mă la exemplul meu, aici nu este aplicabil. Evident, atunci când un copil nu se îmbracă singur, nu mă pot gândi la: \"Oare nu s-a îmbrăcat niciodată singur?\" Evident că nu s-a îmbrăcat niciodată singur, doar că, un comportament de acest fel, dacă îl analizăm, nu are legătură cu personalitatea cuiva. Maxim, o persoană se poate îmbrăca mai repede singură sau mai încet, poate fi mai degrabă atrasă de această activitate sau nu. Dar până la urmă, cu toții ajungem să ne îmbrăcăm singuri. De aceea, unii copii se nasc mai degrabă expansivi, energici, entuziaști, pe când alții pot fi mai lenți. Atâta vreme cât ai certitudinea că face parte din personalitatea copilului, acel comportament care poate ție ți se pare negativ, ar fi o întrebare de dorit: \"Este ceva pe care eu îl pot face, ca părinte, pentru a-mi demonstra iubirea necondiționată față de acest comportament și să-l accept așa cum este?\" O altă întrebare pe care o adresăm este: \"E acum copilul într-o situație care-i modifică comportamentul\"? Am să dau câteva exemple aici. Știm cu toții că un copil se comportă diferit când e bolnav sau când e obosit. Un copil se comportă diferit într-o situație nouă, în care nu a mai fost până acum. În general primele situații sunt destul de greu de gestionat pentru un copil. De exemplu, prima oară la operă, prima oară la o nuntă, prima oară în avion, prima oară în tabără. \"Este oare copilul într-o situație care-i afectează acum comportamentul?\" Aș mai adăuga câteva exemple: s-a mutat de la o grădiniță la alta, de la o școală la alta. Poate i-a plecat cel mai bun prieten din clasă, poate i s-a schimbat educatoarea cu care avea o relație foarte strânsă. Trec oare eu acum printr-un divorț? Am mutat locuința? Avem o locuință nouă? Toate aceste situații pot afecta comportamentul unui copil. Ce vreau să spun cu asta? Chiar dacă un copil știe și poate să se comporte bine, și a demonstrat consecvent că poate să se comporte bine, aceste situații și multe altele, îi pot afecta comportamentul în așa fel încât brusc să se comporte negativ. De fiecare dată când avem de-a face cu astfel de situații, este un mare semnal de alarmă pentru noi. Copilul știe și poate. Faptul că se comportă negativ nu înseamnă că nu vrea sau că o face cu rea intenție, ci pur și simplu nu știe să gestioneze o nouă situație apărută în viața lui. Înainte să mai adăugăm o întrebare cheie pentru a închide diferențierea dintre comportamentul negativ neintenționat și intenționat, îți propun să ne oprim aici și să folosești aceste două întrebări pe care tocmai le-ai aflat pentru a continua lista întrebărilor pe care le-ai adresat până acum pentru cele trei comportamente negative ale copilului tău. Adaugă-le și pe acestea două. Ne vedem în lecția următoare."
  },
  {
    "id": 210,
    "title": "Întrebarea cheie",
    "text": "În această lecție o să închidem ciclul întrebărilor cu o întrebare cheie. Dar până să-ți spun care este această întrebare, aș vrea să recapitulăm întrebările pe care le-am discutat până în acest moment și ce face diferența dintre un răspuns și celălalt. Așa cum am agreat deja, pentru a demonstra un comportament, trebuie să știi ce ai de făcut, să poți să o faci și să o faci consecvent și să îți dorești lucrul acesta. Diferența dintre un comportament negativ neintenționat și intenționat, cum probabil că ai intuit deja, este dată de primii doi factori. Dacă un copil nu știe să se comporte bine și nu poate să se comporte bine, este încă într-un proces de învățare. Nu putem discuta, de aceea, despre un comportament intenționat negativ pentru că nu a demonstrat niciodată că știe și poate consecvent să o facă. Mai precis, dacă eu pedepsesc copilul în orice fel m-aș putea gândi, de la: a ridica tonul, a restricționa accesul la o tabletă, a nu-i mai citit poveste și așa mai departe; pentru că lovește, pentru că nu își face curățenie în cameră, pentru că mi-a măzgălit pereții (ți-am mai dat și un exemplu în această zonă), oare învață el mai repede să se comporte bine? Oare dacă îl pedepsesc acum, deși el nu știe și nu poate, va putea data viitoare să o facă mai bine? Evident nu. Deci atâta vreme cât un copil încă nu știe și nu poate să se comporte consecvent bine, nu putem discuta despre un comportament negativ intenționat. Ce înseamnă această intenție, de fapt? Pentru că mulți părinți îmi spun: \"Măi, parcă al meu copil mi-o face în ciudă, parcă vrea pur și simplu să mă enerveze\". S-ar putea câteodată să fie așa, dar intenția la care eu mă refer nu este una în sâc, nu e pentru că al tău copil vrea să te enerveze sau vrea să-ți apese acele butoane care te fac să izbucnești. Comportamentul negativ intenționat este unul învățat, mai exact, are o intenție în spate. Vei vedea ce înseamnă această intenție, dar până atunci, comportament intenționat înseamnă că are o intenție în spate, vrea să obțină ceva și obține acel ceva, printr-un comportament negativ. Și acum vine întrebarea cheie, care va lămuri, dacă acum ești în dubiu, ce-am spus mai devreme. Ultima întrebare este următoarea: \"Am făcut eu ceva de am schimbat comportamentul copilului meu din neintenționat în intenționat?\" Comportamentul intenționat este unul învățat. Hai să-ți dau un exemplu: ești în magazin cu al tău copil, îți cere o jucărie sau o ciocolată și tu îl refuzi. Și o faci prin toate acele mecanisme pe care deja le-ai învățat. Fie îl refuzi pur și simplu și spui nu, fie aplici metodele pe care le-ai învățat în Modulul 4, despre obținerea cooperării și cum să gestionezi diferit o luptă de putere. În acel moment, pentru prima oară, copilul tău se tăvălește pe jos. În momentul în care tu cedezi, și am discutat despre ce înseamnă cedare, ai tocmai însămânțat în copilul tău un mecanism de învățare, un buton cauză-efect. Adică, ce a învățat copilul tău în acel moment: \"Deci dacă mă tăvălesc pe jos, am toate șansele să primesc ceea ce îmi doresc\". Sau, așa cum iarăși ai învățat deja, copilul tău ar putea avea alte tactici, ceva mai subtile și poate mai deștepte. Ar putea începe să te roage frumos: \"Dar te rooog! Îmi doresc atât de mult această jucărie. Te rooog! Te rooog!\". Indiferent că e vorba despre dat din picioare: \"Ești o mamă rea, că nu îmi cumperi ceea ce îmi doresc!\" sau \"Te rooog! Promit! E așa de frumoasă\", în momentul în care insistă și tu cedezi, ai creat acest buton. Data viitoare când se va tăvăli pe jos, comportamentul copilului tău va fi fost intenționat, pentru că va ști că are șanse să primească ceea ce își dorește. Comportamentul negativ intenționat este învățat. Am să îți mai dau un exemplu: copilul tău vine acasă cu acel cuvânt, care începe cu \"P\" și nu este pisică. Avem destule cuvinte în limba română la care te gândești și tu acum. Și îl rostește. În paranteză fie spus, fiecare copil, mai devreme sau mai târziu, trece prin această perioadă și împrumută cuvinte pe care le aude de la unii sau de la alții și lor li se par extrem de interesante. Deci le va folosi. Și vine cu acel cuvânt acasă. Și în acel moment cineva se inflamează: \"Cum poți să rostești un astfel de cuvânt la noi în casă? M-ai auzit tu pe mine vreodată vorbind așa? Să nu te mai aud!\" O reacție, aș spune, cel puțin lipsită de neutralitate. Sau, în extrema cealaltă: \"Ha! Ha! Ha! Ce-ai spus? Ia uite! Ai auzit ce a spus copilul? Hai, mai repetă, mai zi odată. Dar, cuvântul ăsta îl știi? Ha! Ha! Ha!\" Amuzament mare că, nu? Avem un copil care folosește astfel de cuvinte. Ce, n-ai auzit părinți care se amuză atunci când copiii lor folosesc aceste cuvinte? Sunt. Și dintr-o direcție și din cealaltă. Ce se întâmplă în acest moment? Atâta vreme cât reacția noastră nu a fost una neutră, copilul înțelege cauză-efect: \"A, deci atunci când folosesc acest cuvânt, cineva...\". E ca la buton. Și va face asta, începând cu acest moment, intenționat, pentru a obține această reacție. Sunt pe cale să îți mărturisesc un secret. Cele mai multe dintre comportamentele negative ale copiilor noștri ajung să fie intenționate, pentru că noi nu știm să gestionăm eficient, diferit, comportamentele negative neintenționate, atunci când apar. Ți-am dat câteva exemple mai devreme, atunci când am început acest modul. Copilul tău aleargă în momentul în care vrei să-i schimbi pampers-ul, sau vrei să-i îmbraci hainele. Oare de ce aleargă de fiecare dată când tu vrei să îl îmbraci, sau să-i schimbi pampers-ul? Oare pentru că tu ai schimbat un comportament neintenționat inițial, dintr-unul intenționat? Șanse sunt mari să da. Pentru că el a luat-o ca pe o joacă: \"Aha! Deci eu când alerg, mama aleargă după mine, și la un moment dat mă va prinde, dar este în controlul meu să fac asta. Adică, eu apăs butonul, alerg, și mama reacționează de fiecare dată în același fel\". \"Aha! Deci eu, deși am șase luni, atunci când arunc o jucărie de pe masă în timp ce mănânc sau sunt hrănit, eu copil, mama se ridică de fiecare dată și-mi ia jucăria de pe jos și o pune pe masă\". O fi asta un comportament negativ intenționat? Șanse sunt mari să da. Înainte să îți povestesc în lecția următoare despre câteva particularități suplimentare, care fac diferența dintre un comportament negativ neintenționat și unul intenționat, și mă voi axa mai mult pe particularitățile unui comportament neintenționat, te invit să adresezi această întrebare acelor trei comportamente pe care le-ai identificat inițial: \"Oare ai făcut tu ceva, sau altcineva, care a schimbat inițialul comportament neintenționat al copilului tău, într-unul negativ intenționat\"?"
  },
  {
    "id": 211,
    "title": "Comportamentele negative neintenționate (particularități)",
    "text": "Cred că-ți este clar în acest moment că marea diferență între un comportament negativ neintenționat și unul intenționat este că, comportamentul intenționat este unul învățat. Iată câteva particularități ale comportamentului negativ neintenționat. Prima oară este totdeauna neintenționat. Primul comportament negativ pe care îl observi la copilul tău este întotdeauna neintenționat: prima oară când lovește, prima oară când refuză, prima oară când minte, prima oară când îl găsești cu țigări în ghiozdan și exemplele pot continua. Prima oară este întotdeauna neintenționat. O altă regulă aici: dacă ai dubii dacă este intenționat sau neintenționat, atunci este întotdeauna neintenționat. Probabil că atunci când ți-ai adresat întrebările, pe cele trei comportamente negative ale copilului tău, n-ai putut răspunde cu certitudine dacă a demonstrat acest comportament într-o situație, dacă l-a demonstrat în alta mai puțin, dacă îl demonstrează consecvent. Poate că nici măcar nu știi dacă știe, din punct de vedere teoretic, ce are de făcut și ai dubii. Dacă ai dubii și nu poți spune cu certitudine că știe, poate, a demonstrat consecvent că poate, că nu este într-o situație care-i afectează comportamentul în acest moment, că se comportă la fel în toate situațiile, deci ai dubii dacă ar fi intenționat, este întotdeauna neintenționat. Mai e un element de adăugat aici la particularități. Probabil că iarăși ți-ai dat seama, cu cât un copil este mai mic, cu atât avem de-a face mai degrabă cu comportamente negative neintenționate, decât intenționate. Pe măsură ce copilul crește, comportamentele încep să devină din ce în ce mai intenționate. E logic, până la urmă, pentru că această cauză și acel efect, s-au întâmplat de mai multe ori, deci comportamentul a fost întărit. De aceea o spun și o repet de fiecare dată, e mai simplu să previi comportamentele negative intenționate decât să le rezolvi. E mai simplu să înveți ce ai de făcut eficient când copilul este mic, decât să te apuci să schimbi comportamente deja învățate când copilul este mai mare. E mai greu. Asta nu înseamnă că nu se poate. Dacă ai un copil mic în acest moment, probabil că cele mai multe dintre comportamentele pe care le-ai identificat, începând cu acestea trei pe care ai lucrat, sunt neintenționate. Pur și simplu pentru că nu poți răspunde la întrebarea \"A demonstrat consecvent că poate?\" cu \"Da, a demonstrat consecvent că poate\". Deci știe și poate. Este evident, cred, în acest moment că dacă un copil nu știe și nu poate, va trebui să învețe, va trebui ajutat să ajungă la dobândirea acelui comportament, acelei competențe, acelei abilități, în așa fel încât să demonstreze un comportament pozitiv. Pentru că este încă într-un proces de învățare. Chiar dacă încă nu știe și nu poate, \"normal\" nu este o scuză. Aș vrea să-ți explic asta. Mulți părinți spun: \"A, e un copil mic, e normal să se urce cu picioarele pe masă.\", \"A, e copil mic, e normal să-i deranjeze pe ceilalți\". E normal să te trezești, oare, cu marmeladă în galoși, ca să mă întorc la un exemplu de-al lui Caragiale? Nu, normal nu este o scuză. Adică într-adevăr, copilul nu știe încă și nu poate încă. E important să-l adăugăm pe acest \"încă\" pentru că e la noi. Este responsabilitatea noastră să predăm copilului nostru abilitățile, cunoștințele necesare și să-i dăm oportunitatea de a le pune în practică, în așa fel încât să știe și să poată. Despre ce înseamnă motivație, ai învățat în cel de-al doilea modul și ai văzut pe parcursul programului, până acum, cum comunicăm cu al nostru copil, în așa fel încât să-i stimulăm Motivația Internă. Întregul modul despre cooperare a fost despre cum să-i obțin cooperarea, nu obediența. Ceea ce înseamnă pe cale de consecință, Motivația Optimă Internă. Foarte mulți părinți mă întreabă: \"Bine, bine, dar de unde știu eu că al meu copil este la vârsta la care ar trebui să știe și să poată? Pentru că acum nu demonstrează acel comportament. De unde știu eu că este la vârsta la care ar trebui să mănânce singur, să se îmbrace singur, să meargă la W.C, la toaletă singur și să nu mai folosească pampers-ul? De unde știu când e cazul să renunț la suzetă? De unde știu că ar trebui să adaug un pas sau altul în felul în care își face, de exemplu, curat în cameră?\" Până la urmă, nu cred că e nimeni care să-ți răspundă la această întrebare. Putem doar să ne comparăm copilul cu ceilalți. Și nu e întotdeauna o idee foarte bună, pentru că așa cum deja știi, fiecare se dezvoltă într-un ritm propriu. Fiecare învață, dar nu toți învață în același timp sau în același interval de vârstă. Sigur, e normal ca un copil mic să bage obiecte în gură, chiar dacă asta ție nu-ți place, și pot spune că este un comportament negativ. E normal ca un copil de 3-4 ani să fantazeze, să își aducă poveștile în lumea reală. Și de la mulți adulți, asta pare minciună. Dar nu este minciună, pentru că nu e cu intenție. Pur și simplu el își satisface dorințele în realitate, folosindu-se de povești. De exemplu, copilul meu mi-a spus într-o zi că a mâncat la bunici patru înghețate. Era să iau foc. Dar stând de vorbă cu mama mea mi-am dat seama că nicidecum, nu mâncase niciuna. Dar el dorindu-și foarte mult să mănânce înghețată, a inventat această poveste, că ar fi mâncat înghețată. Mulți copii fac asta. E normal ca un adolescent, mai sărim niște etape, să închidă ușa și să nu-și mai dorească să împărtășească cu tine anumite detalii intime, pe care până atunci le aflai fără mari eforturi. Dacă ai certitudinea că al tău copil se dezvoltă normal și că este un copil fără un diagnostic atașat de un specialist, atunci știu că simți când ar trebui să mănânce singur, când ar trebui și poate să meargă singur la toaletă, când ar trebui să facă toate acele lucruri. Folosește-ți intuiția. De cele mai multe ori este mult mai corectă decât orice fel de șablon. Dacă simți nevoia să-ți aduci aminte de etapele de dezvoltare ale copiilor și care sunt problemele comportamentale sau ce învață copiii la fiecare vârstă, te invit să te întorci în modulul întâi și să vezi, revezi, episoadele de la 19 la 26. Unde am abordat aceaste diferențe pe etape de vârstă. Ceea ce ar trebui să ai în acest moment sunt cumva două liste. Lista comportamentelor negative neintenționate și lista comportamentelor negative intenționate. Pentru că se gestionează diferit, îți propun să începem cu comportamentele negative neintenționate. Mai exact, ce facem cu ele? Cum gestionăm primele dăți? Care sunt acele mecanisme care scurtează procesul de învățare, păstrând Motivația Optimă a copilului? Și ne vom ocupa, ceva mai târziu, de comportamentele negative intenționate, urmând să vedem în următorul modul, al optulea, cum le gestionăm cu totul, de la cap la coadă."
  },
  {
    "id": 212,
    "title": "Stabilește limite, reguli, principii, convingeri",
    "text": "Acum că ai văzut clar diferența dintre un comportament negativ neintenționat și unul intenționat și ai văzut care sunt particularitățile în această direcție, ce ți-aș propune este un pas foarte important, și anume, stabilește cum arată situația ideală. Mai exact, care sunt așteptările tale de la comportamentul copilului? Poate că ție ți se pare simplu în acest moment, dar niciodată până acum, poate, nu ți-ai luat răgaz să scrii cum ar arăta situația ideală. Pentru că această situație ideală se va transforma în reguli, principii, valori, pe care, mai apoi, să le poți comunica copilului tău, asertiv. Dacă al tău copil încă lovește, ceea ce-i vei spune, de exemplu, de fiecare dată va fi: \"Știu că ești foarte furios în acest moment și îți vine să mă lovești. La noi în familie, noi nu ne lovim unii pe alții. Noi când suntem frustrați sau obosiți sau furioși, noi comunicăm, folosim cuvinte, nu palme\". Aceasta devine o valoare, un principiu, o regulă pe care o vei repeta de suficient de multe ori până o va ști. Iar după ce știe această regulă, va putea să o și pună în practică. Dacă vezi că un copil, de exemplu, are tendința de a rupe plante sau flori, ceea ce poți să-i spui este: \"Noi avem grijă de toate plantele din jurul nostru, le iubim așa cum iubim fiecare altă ființă, pentru că plantele produc oxigen pentru noi\". Sau, de exemplu, dacă ți-ai dori ca al tău copil să salute în momentul în care intră într-o încăpere, ceea ce-i vei spune este: \"Salutăm de fiecare dată când intrăm în orice încăpere, indiferent dacă ne plac oamenii din acea încăpere sau nu. A fi politicos nu înseamnă neapărat să îți placă de cineva\". O altă regulă, de exemplu, pe care ai putea să o comunici foarte des este: \"Primul lucru pe care îl facem atunci când intrăm în casă este să ne spălăm pe mâini\". Dacă tu stabilești acel deziderat, situație ideală, și comunici în această direcție, asertiv, cât de des poți, vei vedea în ce măsură și cât de rapid se pot schimba comportamentele copilului tău. Pentru că, de cele mai multe ori, noi avem așteptări pe care nici măcar nu le comunicăm, iar mai apoi, suntem critici cu privire la comportamentul celuilalt, fără să-i fi spus dinainte ce ne așteptăm să se întâmple diferit. Îți dorești, bunăoară, ca al tău copil să ajute pe ceilalți membri ai familiei? Sau să aibă responsabilități comune sau chiar specifice pentru vârsta lui? Unice? Ceea ce vei putea spune, ca valoare sau principiu, ar fi: \"Noi suntem o familie. Fiecare persoană din această familie locuiește în această casă, acesta este motivul pentru care comportamentul fiecăruia are impact asupra celuilalt. Dacă noi ne ajutăm unii pe alții, ne este mai bine tuturor. Acest spațiu aparține tuturor, de aceea fiecare are grijă de el așa cum poate, pe măsura vârstei lui\". Așa cum deja ai învățat în cel de-al patrulea modul, aceste reguli, principii, valori pe care noi le transmitem asertiv copiilor noștri, previn foarte multe dintre comportamentele negative, atât neintenționate cât și intenționate. Cu cât începi mai devreme, cu atât șansele ca acele comportamente negative să se întâmple sunt mai mici. Dacă ele deja se întâmplă în acest moment, fie într-o direcție neintenționată sau intenționată, tot ce faci este să stabilești un deziderat. Scrie, pur și simplu, ce ți-ai dori să vezi. Spor la treabă!"
  },
  {
    "id": 213,
    "title": "Ignoră comportamentul, nu copilul",
    "text": "Ce vom face în continuare? Îți voi arăta câteva tehnici, abordări diferite, în așa fel încât să ne asigurăm de două lucruri. În primul rând, că nu transformăm un comportament negativ neintenționat într-unul intenționat. Și asta înseamnă să avem atenție la primele dăți în care se întâmplă un comportament negativ. Și în al doilea rând, să le gestionăm diferit decât o facem acum, în așa fel încât să scurtăm procesul de învățare. Dacă un copil nu știe încă și nu poate încă, cum poate învăța acel comportament, cum îl poate demonstra, în așa fel încât să aibă un comportament dezirabil? Din punctul tău de vedere dezirabil. Să începem cu prima tehnică care te va ajuta să nu transformi un comportament negativ neintenționat într-unul intenționat. Și câteodată funcționează și pentru transformarea unui comportament intenționat într-unul dezirabil. Această tehnică este \"Ignoră comportamentul, nu copilul\". Foarte mulți părinți ignoră copiii atunci când au comportamente negative. Atunci când copiii se tăvălesc pe jos, atunci când cer o anumită jucărie, atunci când sunt lângă tine și vor să vorbești cu ei, tu vorbind la telefon, ignoră copilul. Și spun: \"A, dacă ignor copilul, atunci comportamentul va înceta\". Eu îți propun o diferență la mijloc, echilibrată: ignoră comportamentul, nu copilul. Să-ți dau un exemplu: copilul ar putea veni acasă cu acel cuvânt cu \"P\". Și în acel moment, tu ai avea tendința să-l ignori, să-i intorci spatele, să te faci că nu-l vezi pe copil. Ce efect ar putea să aibă această reacție a ta? Copilul ar putea să insiste și să repete acel cuvânt pentru a obține atenția pe care și-o dorește. Și îl va repeta, și îl va repeta, până când, la un moment dat, îi vei da atenție pe comportamentul negativ. În momentul în care îi dai atenție comportamentului negativ, întărești această buclă comportamentală. Ce înțelege copilul? \"A, deci am primit ceea ce îmi doream, folosind acest cuvânt, deci demonstrând acest comportament\". Ceea ce eu îți propun este tocmai să-i dai copilului tău ce are nevoie, dar într-un fel pozitiv. Adică, dă-i atenție copilului tău, ignorând comportamentul. Poți să schimbi subiectul, poți să-l inviți să te ajute cu ceva. Poți să îl implici în ceea ce faci în acel moment și îi oferi ceea ce își dorește, printr-un comportament pozitiv. În momentul în care un copil deranjează, de exemplu, și exact când vrei să vorbești la telefon vrea să-ți arate un desen pe care l-a făcut în camera lui, sau vrea să se joace cu tine, sau îți spune că îi este foame, în loc să ignori copilul, și să-i întorci spatele, vorbind mai departe la telefon, ce ai putea face este, fără să te întrerupi din vorbitul la telefon, să-l iei pe copilul tău în brațe. În acest fel, ai ignorat comportamentul, dar nu și copilul. Nu este o abordare care funcționează în toate situațiile, pentru că dacă al tău copil este agresiv cu un alt copil în parc, desigur nu poți ignora acest comportament. De fiecare dată când se poate, în schimb, să ignori comportamentul, fă asta! În lecția următoare am să-ți ofer o altă abordare despre cum să gestionezi diferit situațiile până când comportamentul negativ neintenționat va fi fost rezolvat... Până atunci, uită-te la comportamentele negative ale copilului tău și întreabă-te: \"Există vreuna dintre aceste situații în care pot aplica tehnica pe care tocmai am învățat-o? Să ignor comportamentul, dar nu și copilul?\""
  },
  {
    "id": 214,
    "title": "Modifică mediul",
    "text": "O altă tehnică pe care ți-am spus-o și o repet în acest context, pentru că e importantă atâta vreme cât ne dorim să gestionăm diferit comportamentele negative ale copiilor noștri, și vorbim despre acelea neintenționate, este \"modificarea mediului\". La ce mă refer mai exact? Atâta vreme cât mi-e greu să învăț un copil mic să nu se izbească de colțurile mesei, deși mi-aș dori să nu facă asta, și e vorba și despre siguranța lui, asta fiind responsabilitatea mea, ca părinte, are mai mult sens să modific mediul până când copilul crește. Acesta este motivul pentru care s-au inventat toate aceste apărători, generic vorbind, pentru copii în casă. De la colțurile din cauciuc moale care se pun meselor, la capacele de priză, la acele încuietori pentru anumite sertare sau pentru frigider. I-ai spus de foarte multe ori copilului tău să lase în pace acea vază pentru că este de la bunica, de cristal și ții foarte mult la ea? Este încă la acea vârstă la care încă nu știe și nu poate să se comporte diferit? Poate că ar avea mai mult sens să iei vaza și să o pui pe șifonier până când trece această vârstă. Va trece. Ai discuții foarte dese cu al tău copil despre dezordinea pe care o găsești de fiecare dată când deschizi șifonierul, pe toate rafturile acestui șifonier? Gândește-te cum ai putea să modifici mediul, în așa fel încât copilului tău să-i fie mai simplu să demonstreze un comportament dezirabil. Pentru că încă nu știe și încă nu poate să facă ordine într-un astfel de haos. Poate că ar avea mai mult sens să-i lași copilului tău patru perechi de pantaloni, sau cinci, și câteva tricouri, acelea care sunt de sezon și pe care le îmbracă frecvent, în loc să-i lași la îndemână toate hainele pe care le are în garderobă. Având mai puține, s-ar putea să-i fie mai simplu să le gestioneze. Ai poate doi copii și cel mai mare are teme de făcut, în timp ce celălalt vrea să se joace cu fratele sau sora lui mai mare și îl deranjează pe cel mai mare mereu, iar acesta nu se poate concentra pe ce are de făcut? Modifică mediul. Fă în așa fel încât să existe o ușă pe care copilul tău mai mare să o poată închide în spatele lui. Eventual ieși afară în parc, cu cel mic, o oră, până când cel mare are liniștea necesară de a se concentra pe ce are de făcut, în așa fel încât să poată să își facă temele. Pentru că încă nu știe și nu poate să se concentreze într-un astfel de mediu. Ai un copil care este irascibil, se irită ușor și asta îl face să își piardă des autocontrolul? Până când nu poate și nu știe cum să facă asta singur, modifică mediul pentru el. Închide televizorul, închide radioul, fă în așa fel încât să dispară toți factorii perturbatori, pentru ca al tău copil să poată fi mai echilibrat. Poate că n-ar fi o idee bună ca atunci când îl iei de la grădiniță sau de la școală să mergeți împreună într-un supermarket aglomerat. S-ar putea ca într-o perioadă scurtă de timp să izbucnească. Modificarea mediului, de aceea, este o idee foarte bună. Fie pentru a aștepta să treacă o anumită perioadă de timp, în care oricum copilul nu știe și nu poate și prin modificarea mediului prevenim comportamentul negativ neintenționat, fie prin a-l ajuta să își gestioneze mai bine emoțiile. Un alt motiv pentru care modificarea mediului este o idee foarte bună, este pentru a face lucrurile simple. Într-un context simplu abilitățile, cunoștințele, comportamentele dezirabile se pot demonstra mult mai ușor. Ce îți propun să faci acum cu această informație? Gândește-te la acele momente în care ți-ai dorit ca al tău copil să se comporte dezirabil, așa cum vrei tu. Ce-ai putea face, în așa fel încât să modifici mediul, să faci lucrurile simple sau pur și simplu, modificând mediul, să previi apariția comportamentului negativ?"
  },
  {
    "id": 215,
    "title": "Predă abilitatea pas cu pas",
    "text": "În cele ce urmează aș vrea să reluăm împreună câteva tehnici pe care deja le-ai învățat, dar care pot fi foarte bine folosite în acest context. Pentru că toate vor ajuta la gestionarea diferită, eficientă, a comportamentelor negative neintenționate. Îți aduc aminte, copilul nu știe încă și nu poate încă. Despre \"vreau\" ne ocupăm ceva mai târziu, dar copilul este încă într-un proces de învățare. Cu cât gestionezi mai bine acest proces, cu atât procesul se va scurta. De aceea ți-aș propune să ne aducem împreună aminte despre o abilitate grozavă, și anume, predă abilitatea pas cu pas, competența pas cu pas, activitatea pe care urmează să o facă copilul, comportamentul pe care l-ai vrea demonstrat de copil, pas cu pas. Aș vrea să-ți dau un exemplu: s-ar putea să ai un copil care uită frecvent la școală bascheți, creioane, probabil că și-a uitat a 5-a geacă în cuier, undeva. Și ești continuu în poziția de a-i înlocui această geacă, bascheții, creioanele și așa mai departe. Sigur, copilul niciodată nu a știut cum să aibă grijă de lucrurile lui și categoric nu poate încă să facă asta. Întrebarea este, în acest moment, cum îmi ajut eu copilul să își aducă aminte să-și ia toate lucrurile cu el? Ce ți-aș propune este să te gândești ce faci tu concret pentru a nu-ți uita lucrurile pe unde mergi, fie într-o cameră de hotel, fie la birou, într-o vizită. Ce faci? Ar putea fi o idee bună, de exemplu, să-ți înveți copilul să își numere obiectele cu care a plecat de acasă: 1, 2, 3, 4, 5. De asemenea, o idee foarte bună ar fi să îl înveți să se uite în urma lui, înainte de a pleca dintr-un loc. Și poți să demonstrezi și tu acest comportament. Când mergi cu el într-un restaurant sau într-un hotel, sau în vizită la cineva, hai să ne întrebăm împreună: oare ne-am luat tot? Avem chei, avem telefoane, geacă, fular? Ai mai venit tu cu ceva? Ai un copil care atunci când își dorește o jucărie o smulge, în loc să o ceară? Gândește-te concret, pas cu pas, ce ar trebui să facă copilul tău diferit sau ce ai vrea tu să facă diferit, în loc să smulgă sau în loc să împingă. Spune-i concret care sunt cuvintele pe care ar trebui să le rostească: \"Aș vrea jucăria ta, te rog, poți să mi-o dai?\" În momentul în care tu îl înveți pe copilul tău, pas cu pas, ce să facă: dacă este refuzat, ce să facă; dacă este împins, ce să facă; dacă este lovit sau dacă este jignit, pas cu pas, ce să facă; mai devreme sau mai târziu vei ajunge la acel comportament dezirabil pe care l-ai vrea demonstrat de copilul tău. Să presupunem că al tău copil încă nu se comportă civilizat, din punctul tău de vedere, la masă, dacă este ceva mai mare sau încă nu știe să mănânce, dacă este mic. Gândește-te care ar fi pașii pe care tu i-ai preda, în așa fel încât să te asiguri că al tău copil știe, de la cap la coadă, ce înseamnă luatul mesei. Și îl vei învăța cum se pun farfuriile pe masă, cum se pun furculițele, cu cuțitele, cu lingurița de desert, unde se așază la masă. Mai apoi, cu ce mănâncă fiecare fel de mâncare. Mai apoi, ce face cu farfuria din care a mâncat, o lasă pe masă sau o duce la chiuvetă? Sau, dacă este ceva mai mare, o poate și spăla. Acest proces poate să aibă mai mulți pași sau mai puțini pași, în funcție de vârsta copilului și în funcție de regulile, valorile sau principiile tale. Ce este important aici, îți aduc aminte, așază fiecare cărămidă doar după ce cea dinainte este stabilă. Mai exact, predă un pas, asigură-te că al tău copil l-a înțeles, îl poate face consecvent, apoi adaugă-l pe următorul și apoi pe următorul. În felul acesta stima de sine a copilului tău este încă ridicată. Mai mult decât atât, motivația lui este acolo, hrănirea competenței s-a întâmplat și vrea mai mult și mai mult, pentru că simte că stăpânește deja acea tehnică, acea abilitate sau poate demonstra un comportament pe care ceilalți îl apreciază. Și pentru că am ajuns să discutăm despre \"ceilalți îl apreciază\", în lecția următoare o să vorbim despre cum te concentrezi pe lucrurile pozitive. O altă tehnică pe care deja ai învățat-o, extraordinar de bună pentru scurtarea procesului de învățare și dobândirea comportamentelor dezirabile, în așa fel încât să poți gestiona diferit comportamentul negativ neintenționat. Dar până atunci, ce te invit să faci cu această informație? Uită-te la comportamentele negative neintenționate ale copilului tău, acelea pe care le-ai identificat. Și gândește-te care ar fi abilitățile, pas cu pas, pe care le-ai putea preda. De unde ai începe și unde ai sfârși?"
  },
  {
    "id": 216,
    "title": "Apreciază comportamentele pozitive",
    "text": "Pentru că am discutat despre planificare mai mult decât despre reacție de fiecare dată, iată că ai de-a face acum cu câteva comportamente negative neintenționate, unde copilul tău încă nu știe, încă nu poate sau încă nu știe și încă nu poate. Ai un plan în această direcție și te gândești la câteva tehnici care ar putea să scurteze procesul de învățare. Un lucru foarte eficient aici este să surprinzi copilul de fiecare dată când are un comportament pozitiv sau o bucată din el, dacă doar acel pas l-ai predat. Aș vrea să-ți dau un exemplu. Ești în plin proces prin care îl înveți pe copilul tău autoreglarea. Și îl înveți ca, în loc să lovească atunci când se înfurie, să spună tare \"Nu îmi place!\" sau să dea cu piciorul în pământ și să spună \"Încetează!\". E încă prea mic să folosească mai multe cuvinte. De exemplu, prima dată când îl vezi că se abține în a lovi, deși îi vine s-o facă, apreciază lucrul acesta. Fiecare efort este de apreciat și fiecare intenție a copilului de a face ceea ce îți dorești tu să facă. De fiecare dată când te concentrezi pe pozitiv, copilul înțelege \"A, ceea ce-am făcut eu acum este bine, sunt apreciat\". De fiecare dată când ne concentrăm pe lucrurile pozitive, comportamentele se îmbunătățesc. De fiecare dată când scoatem în evidență comportamentele negative, acestea se vor adânci. Îți mai dau un exemplu: copilul tău este haos, da? Adică nu își aduce aminte unde își lasă lucrurile, este foarte dezordonat, camera lui arată... în consecință. Și începi să îi dezvolți această atenție către ordine, către detalii, către a pune lucrurile la locul lor sau a le duce înapoi de îndată ce le-a împrumutat. Și îl vezi că face eforturi și mici gesturi care înseamnă pentru tine că deja s-a așezat pe calea către atenție la detalii și ordine. Apreciază toate acele eforturi. Pentru că, dacă vei da dovadă de critică constructivă, adică: \"E bine, dar mai ai.\", copilul tău ar putea fi descurajat. Adică: \"Am făcut un efort, apreciază-mi-l!\" Scoate în evidență tot ce vezi pozitiv. Acesta este motivul pentru care te-aș invita să nu lucrezi cu 10 comportamente negative neintenționate odată. Alege-ți-le pe acelea cele mai importante pentru tine sau pentru comportamentul per ansamblu al copilului tău și lucrează pe 3, 4. O să-ți fie mai simplu să îți faci un plan de tehnici pe care să le pui în aplicare în așa fel încât să scurtezi procesul de învățare și, în plus, îți vei putea păstra atenția la fiecare efort și fiecare mic detaliu, fiecare pas pe care copilul tău îl face în direcția dorită. Am să-ți dau aici un exemplu personal, ce am făcut eu în relație cu fiul meu, pe un proces pe care am să ți-l povestesc imediat. Și ce aș vrea să vezi în acest exemplu este faptul că detaliul mic pe care eu l-am scos în evidență, probabil că cei mai mulți părinți l-ar ignora. Pentru că pare, din afară, că nu s-a întâmplat nimic în plus bun. Fiul meu merge săptămânal la bazin și de fiecare dată când venea acasă cu acea geantă plină de lucruri ude, de la chiloții de baie, la tricou, câteodată prosopul sau halatul pe care le purta, trântea acel ghiozdan cu totul în hol. Și l-am rugat să-și ia ghiozdanul de pe hol cu toate lucrurile ude, să le ducă în baie și să le pună pe calorifer, în așa fel încât să se usuce, să nu putrezească, să nu prindă miros. Și un pas înaintea a tot ce am discutat până acum, a fost să se asigure că-și clătește chiloții de baie înainte de a-i pune în ghiozdan, pentru a nu avea clor pe ei. Dacă știe că nu s-a întâmplat asta, să-mi spună și spălăm împreună acești chiloți de baie la chiuvetă înainte să-i usuce. Primul pas pe care l-a făcut a fost să își ia acest ghiozdan, pe care de obicei îl trântea pe hol și să-l ducă până în baie. Și aici totul s-a oprit. Nu a deschis ghiozdanul, nu a scos nimic dinăuntru, pur și simplu l-a lăsat în baie. Eu am văzut ghiozdanul din baie și am apreciat acest lucru fără să merg mai departe. \"Amos, văd că ai făcut un pas important. Ghiozdanul tău s-a mutat din hol, unde de obicei era, în baie. Oare a mers singur?\". \"Nu mami, l-am dus eu\". \"Hmm, e un pas important. Pasul următor ar fi să le pui pe calorifer. De data asta pot să fac eu pentru tine, să vedem ce se întâmplă data viitoare\". Pentru că am apreciat acest pas, data viitoare când și-a dus ghiozdanul în baie, a ținut să îmi spună treaba asta: \"Mami, ghiozdanul este în baie.\" și am spus: \"Grozav! Crezi că ai nevoie de ajutor să le întinzi pe calorifer?\" \"Nu, mă descurc. Mulțumesc!\" Și dupa ce și-a pus toate hainele pe calorifer, evident că m-am dus. Și chiar dacă erau puse claie peste grămadă, le-am lăsat așa. Nu am simțit eu nevoia să le așez pe fiecare la locul lor, ci pur și simplu le-am lăsat așa și am apreciat acest lucru. Și i-am spus: \"Uite, acum hainele tale vor fi din nou uscate și nu vor mirosi a haine ude, care se usuca încet\". Ce vei vedea în lecția următoare sunt 4 metode prin care copiii învață. Și vei vedea de ce este important, atunci când te concentrezi pe învățare, să combini aceste metode de învățare pentru a scurta procesul. Ne vedem în lecția următoare."
  },
  {
    "id": 217,
    "title": "Cele 4 stiluri de învățare",
    "text": "Aș vrea să încep această lecție împărtășindu-ți o experiență din copilăria mea, mai exact de la școală. Dar până atunci, ca să te introduc puțin în context, aș vrea să știi că eu am un frate. Mai mare cu cinci ani, fix cu cinci ani. Suntem amândoi născuți în aceeași zi și în aceeași lună și am mers amândoi la aceeași școală de cartier. El fiind mai mare decât mine, cumva, când am ajuns în școală și a auzit toată lumea că mă cheamă Cremene, ei bine: \"Ești sora lui Paul?\" \"Da\". Am fost așezată instantaneu în ultima bancă. Înțelegi cam ce fel de reputație mi-a lăsat fratele meu, a fost un năzdrăvan. Și nici eu nu am fost un copil foarte cuminte, pentru că, crescând între băieți, am avut toate comportamentele băiețești pe care le-am primit de la toți prietenii fratelui meu. Mă cățăram în copaci, jucam fotbal, ne băteam și așa mai departe. Deci am stat în ultima bancă. De ce e important asta? Și aceasta este experiența pe care aș vrea să ți-o împărtășesc. Am stat în ultima bancă câțiva ani de zile. La un moment dat, prin clasa a șaptea, am primit o meditatoare la Limba Română, care întâmplător și-a petrecut mulți ani din viața ei în Franța, de altfel, acolo a făcut facultatea. Și ea a realizat, stând de vorbă cu mine o perioada de vreme, predându-mi Limba Română, a fost că eu învăț văzând, sunt foarte vizuală. Și m-a întrebat ce făceam eu cu acest stil de învățare, în ultima bancă fiind. Și eu mi-am dat seama că ani de zile am fost handicapată pe stilul meu de învățare preferat. Pentru că stând în ultima bancă, trebuia să fac mereu așa, prin spatele unui coleg sau altuia pentru a vedea tabla sau pentru a vedea exemplele, sau felul în care gesticula o profesoară sau alta. Ce aș vrea să spun cu această experiență a mea? Pentru că de atunci am învățat că este cel mai bun stil de învățare pentru mine și de fiecare dată îmi fac scheme și îmi place să văd fotografii și lecții. Și îmi place să văd lucrurile făcându-se, mai mult decât să le aud. Că există patru stiluri de învățare pe care, de-a lungul anilor, predând la rândul meu adulților, le-am folosit combinându-le. Aceste patru stiluri de învățare sunt \"auzind\", \"văzând\", \"făcând\" și \"predând\". Cumva, fiecare dintre noi are un stil de învățare preferat. Unora le place să audă și sunt cu auzul foarte sensibil și este mecanismul prin care învață cel mai ușor. Foarte mulți, în schimb, sunt vizuali. Au nevoie de scheme, au nevoie să vadă, exact ca și mine. Alții au nevoie să facă, degeaba aud, degeaba văd, dacă nu fac ei. Și asta este o zonă extrem de importantă mai ales pentru abilitățile care necesită practică, cum ar fi legarea de șireturi, întinderea untului pe pâine, spălarea unei farfurii, spălatul pe dinți. Foarte mult din ceea ce noi facem și predăm copiilor noștri necesită această abilitate practică. Și e mult mai complicat să te speli pe dinți, după cum bine știi, decât ni se pare nouă la prima vedere. Și nu în ultimul rând, predând. În momentul în care ai o informație și o dai mai departe, ceea ce se întâmplă este că dai glas gândurilor tale. În momentul în care gândul se transformă în cuvânt, informația se așază mult mai bine. Și explicând-o cuiva care nu o știe, îți vin exemple și te poți uita la alte contexte. Cealaltă persoană, primind informația de la tine, adresează întrebări. Fiecare întrebare pe care o persoană ți-o adresează fixează mult mai bine informația pe care tu o ai. Acesta este motivul pentru care eu spun de fiecare dată că am învățat mult mai mult de la miile de oameni pe care i-am întâlnit în viața mea, în context de predare, decât au învățat ei de la mine. Pentru că toate întrebările lor mie mi-au fixat această informație. În plus, de ce îmi este mie mai ușor cu tehnicile de parenting decât altor părinți? Tocmai pentru că ani de zile le-am predat. Predându-le și primind întrebări, mi le-am fixat și mi le-am asumat și le-am făcut parte din comportamentul meu. Întorcându-ne la copii acum, ar fi util să identifici care este stilul de învățare, metoda de învățare cea mai potrivită pentru copilul tău. Este auzind, este văzând, este făcând sau este predând altora, poate chiar ție înapoi ceea ce a înțeles. Ce ți-aș propune, pentru că e foarte posibil ca mic fiind să nu îți dai seama de diferențe, este să le combini pe toate patru. Dacă tu doar rostești o informație, s-ar putea ca ea să se piardă. Intră pe o ureche, iese pe cealaltă. Încearcă să combini metodele. Dacă până acum nu ți-a ieșit și ai sentimentul că i-ai spus unui copil de o sută de ori, ce-ai putea să faci diferit în așa fel încât informația să ajungă la el, poate pe altă cale? Foarte mulți copii sunt vizuali. Poate e nevoie de o schemă. Poate e nevoie de fotografie, poate chiar e nevoie de un filmuleț pe YouTube. Poate vrea să te vadă pe tine făcând sau demonstrând acel comportament. Și nu este suficient doar o singură dată. Iar mai apoi să facă el. În momentul în care face, această informație se așază și kinetic, memoria mușchilor noștri, și începe să își aducă aminte de fiecare dată ce are de făcut diferit. Mai apoi, dacă poate să spună ce a învățat sau să predea altor copii, fraților sau surorilor sau vouă, adulților, informația se va fixa mult mai bine. De asemenea, poate învățând din exemplul meu, dacă ai un copil despre care știi că învață vizual, asigură-te că nu va sta în ultima bancă. Dacă merge la un spectacol, așază-l mai în față. Folosește-te de tot ce înseamnă vizual, cât mai multe culori, cât mai multe conexiuni în această direcție. Dacă știi că cel mai bine învață făcând cu mâinile lui, acesta ar putea să fie următorul pas, de fiecare dată, pentru a te asigura că informația s-a fixat. Întorcându-mă la un alt exemplu personal și fiul meu, cum cred că foarte mulți copii sunt, învață tot vizual. Și deși nu mă pricep foarte bine la desen, mă pricep să fac scheme logice. Cu asta m-am ocupat tot timpul. Foarte multă vreme casa noastră a fost împânzită de ceea ce înseamnă scheme logice, despre cum se face oul de către o pasăre, ce se întâmplă în interiorul oului, pe pași, și cum iese puiul. Procesele, în general, i le-am desenat. Foarte utilă a fost o astfel de schemă și pentru rutina dimineților noastre, de exemplu. Am desenat pe o foaie mare de hârtie, pe el în pat dimineața, trezindu-se și crescând, iar, mai apoi, cum își pune papucii în picioare și se duce la baie. Mai apoi, o altă fotografie cu el spălându-se pe dinți, mai apoi venind înapoi și îmbrăcându-se, mai apoi ducându-se la micul dejun și așa mai departe până ieșim din casă. Ar putea să te ajute mai mult dacă combini stilurile de învățare, decât să spui de o sută de ori același lucru. Sper că ți-au fost utile aceste informații și te-aș invita să le pui în practică. Mai concret, ce ai putea să faci? Uită-te la comportamentele negative neintenționate ale copilului tău. Gândește-te la el, în primul rând, și care este preferința lui de învățare și cum ai putea combina aceste stiluri, în așa fel încât să penetrezi mai bine informația acolo unde trebuie ea să ajungă."
  },
  {
    "id": 218,
    "title": "Oferă o alternativă în limitele tale",
    "text": "Redirecționarea comportamentului negativ neintenționat este iarăși o idee foarte bună. Am să-ți spun la ce mă refer mai exact. Îi oferi copilului tău o alternativă, în limitele tale, adică pozitivă, din punctul tău de vedere, pentru comportamentul negativ pe care-l are în acest moment. Copilul încă nu se poate stăpâni și îi vine să lovească în momentul în care se înfurie. În loc să pui capac acestei oale, ce poți să faci diferit este să-i dai o alternativă acceptabilă. Adică dacă-i vine să lovească, poți să muți copilul în pat, să sară în pat, sau să lovească o pernă sau să lovească două capace între ele. Copilul încă nu știe cum să atragă atenția asupra lui într-un mod pozitiv. Ceea ce încearcă el să facă este să-și satisfacă evident Nevoia de Conectare, de relaționare și se comportă ca un bufon sau ca Domnul Goe. Dacă tu înțelegi ce-și dorește el de fapt să obțină, oferă-i o alternativă pozitivă, ignorând comportamentul, nu copilul. Invită-l, de exemplu, să povestească invitaților, dacă acest comportament se întâmplă într-un astfel de context, despre ce a învățat diferit la școală sau despre o întâmplare care este una pozitivă din punctul de vedere al comportamentului pe care ai vrea să-l scoți în evidență. Sau invită-l așa, șușotind, ca și cum ați avea un secret, să facă câte o surpriză fiecărui invitat, De exemplu, să picteze un șervețel. Până la urmă, dacă dai dovadă de puțină inventivitate și îl ajuți pe copilul tău să obțină ceea ce își dorește, dar printr-un comportament pozitiv, această alternativă ar putea să o păstreze. Adică: \"A, dacă îmi doresc atenție, iată ce pot să fac diferit, constructiv, elegant, atent față de ceilalți și primesc la fel de multă atenție, ba chiar mai multă ,pentru că cineva nici măcar nu ridică tonul la mine\". Asta înseamnă să te concentrezi pe lucrurile pozitive, să ignori comportamentul, nu copilul. Dar ceea ce faci tu de fapt, și aceasta este tehnica pe care aș dori să o scot în evidență, este că oferi o alternativă acceptabilă. Copilul tău a măzgălit, de exemplu, pereții sufrageriei? Gândește-te care ar fi o alternativă acceptabilă pentru tine? Ar putea fi un perete din camera lui? Ai putea să-i spui asta: \"Știi, dacă vrei să pictezi sau să desenezi pe vreun perete, uite, acesta este peretele tău! Aici poți să faci absolut ce dorești tu\". Sau, \"Dacă dorești să desenezi cu cariocile, acestea sunt ale mele și sunt markere permanente, dacă ajung pe mâna ta, se șterg foarte greu. Cât despre mobilă nici nu mai vorbim. Dacă dorești să folosești carioci, uite, le poți folosi pe acestea\" și oferi o alternativă acceptabilă. După cum vezi, această tehnică combină o serie de alte tehnici, inclusiv \"poți să...\". De exemplu, să presupunem că ai un copil mic care are intenția de a se urca pe scări, lucru pe care ai dori să-l eviți. Ce ai putea să-i spui copilului tău este: \"Poți să te urci pe scări doar când sunt eu lângă tine\". Asta este o alternativă în limitele tale, copilul se poate urca, dar se poate urca doar cu tine lângă el. Poți să oferi o alternativă acceptabilă în extrem de multe situații, în așa fel încât să-i arăți copilului tău în ce condiții, cum, cu cine, când și în ce măsură poate obține ceea ce își dorește, atâta vreme cât respectă și limitele tale. În felul acesta, comportamentul negativ neintenționat va fi prevenit dățile următoare, pentru că procesul de învățare s-a scurtat. Ce-ți propun acum este să te gândești la comportamentele negative neintenționate ale copilului tău. Care ar fi o alternativă pozitivă, din punctul tău de vedere, pe care copilul ar putea să o pună în practică? În limitele tale, în principiile tale, ce-i poți propune să facă diferit, în așa fel încât să obțină și el ceea ce își dorește, și tu, în limitele tale, dar să aibă un comportament dezirabil?"
  },
  {
    "id": 219,
    "title": "Lasă consecințele naturale să se întâmple",
    "text": "Care este cea mai eficientă metodă de a-l face pe copil să învețe din greșeli."
  },
  {
    "id": 220,
    "title": "Comportamentul negativ intenționat",
    "text": "Așa cum îți spuneam, urmează să abordăm problema mai spinoasă, mai delicată și ceva mai complexă a comportamentelor negative intenționate. Pentru că știu că acest cuvânt \"intenționat\" reprezintă o provocare pentru foarte mulți părinți, aș vrea să explic o dată în plus ce înseamnă comportament intenționat. Nu înseamnă că al tău copil vrea să-ți facă în ciudă. Ceea ce încearcă un copil să facă, prin comportamentele negative intenționate, este să își satisfacă una dintre cele 3 Nevoi Psihologice de Bază. Practic, fiecare ființă umană are același scop, inconștient de cele mai multe ori, starea de echilibru, de fericire, dacă vrei. Și asta înseamnă, mai exact, că eu încerc, inconștient, repet, prin toate mijloacele să-mi satisfac aceste Nevoi Psihologice de Bază. Am să-ți dau exemple de câteva probleme comportamentale pe care părinții mi le aduc la cunoștință. O mamă mi-a spus, bunăoară, că de fiecare dată când fiica ei este supărată pe ea, simte nevoia, fiica, fie să-i arunce într-un W.C, cel mai apropiat pe care îl are la îndemână, o bijuterie de-a ei. S-a trezit inclusiv cu o cremă foarte scumpă aruncată în W.C sau cu telefonul izbit de podea. Un alt părinte îmi spune că de fiecare dată când copilul are de făcut teme, ceea ce face este că începe să distrugă lucruri prin casă. O altă mamă mi-a povestit despre fiul ei că atunci când încearcă să plece cu el din parc, fuge și îl găsește undeva, alergând după el în afara parcului. Și mă întreabă de fiecare dată: \"Ce să fac cu aceste comportamente?\" Iată de ce, dacă nu ai înțeles până acum, vei înțelege cu ocazia acestui lecție, de ce îmi este mie foarte greu să ofer sfaturi. Pentru că ce mă interesează pe mine și e important în fiecare context al unui comportament negativ, este cauza lui. Mai exact, ce încearcă un copil să obțină cu ocazia acestui comportament. El are o intenție în spate și aceasta este de a-și satisface o nevoie. Cum apar comportamentele negative intenționate? Așa cum ți-am spus, ele sunt învățate. Fie au fost transformate dintr-un comportament negativ neintenționat, pentru că reacția noastră a hrănit acel comportament negativ și atunci copilul a repetat acel ciclu pentru a obține aceeași reacție cauză-efect. Fie a văzut acel comportament demonstrat de altcineva în altă parte, cu o reacție sau un efect pe care și l-a dorit și experimentează să vadă: \"Mie îmi iese același rezultat, același efect?\". Dacă obține această hrană pentru comportamentul negativ, îl va continua. De ce e important să înțelegem acest mecanism, acest ciclu? Pentru că atâta vreme cât noi nu ne schimbăm reacțiile și comportamentul, ciclul comportamentului negativ intenționat nu se va rupe. Un alt lucru pe care ar fi bine să-l știi, înainte să discutăm despre cauzele comportamentului negativ intenționat în funcție de situație, este că indisciplina intenționată este problema ta, a părintelui. Știi că am făcut diferența între problemele copiilor, pe care ar trebui să și le rezolve singuri, la un moment dat, noi învățându-i acest proces de rezolvare a propriilor probleme și problemele pe care ar trebui să le rezolvăm noi, în continuare, ca părinți. Ei bine, comportamentul negativ intenționat este problema noastră. De aceea, nu putem muta în curtea copilului rezolvarea unui comportament negativ intenționat. Un alt motiv care duce la apariția unui comportament negativ intenționat este un efort pozitiv din partea copilului, care eșuează. De exemplu, el încearcă conectare cu alți copii și o face în moduri cât se poate de drăguțe, așa cum și noi ne-am dori ca el să procedeze. Și din partea cealaltă, reacția este una negativă, copiii răspund nepoliticos, obraznic, sau împing. Pentru că el a încercat prin moduri pozitive să satisfacă o nevoie; și de cele mai multe ori copiii încearcă întâi să satisfacă o nevoie prin comportamente pozitive; și asta nu a funcționat, își va schimba comportamentul într-unul negativ. Deci da, îngrijorarea ta conform căreia copilul tău ar putea să își modifice comportamentul odată cu înaintarea în vârstă și odată cu interacțiunea cu alți copii de la care să preia comportamente negative este nu numai una firească, dar și foarte pertinentă. Pentru că asta se poate întâmpla. Am să îți mai dau un exemplu. Tu ești foarte ocupată în bucătărie sau lucrezi în sufragerie și copilul vine entuziast la tine și spune: \"Mami, hai să vezi ce surpriză ți-am făcut la mine în cameră\". Și tu, fără să te uiți la copilul tău, pentru că ești tocmai cât se poate de focusată pe ce faci acolo, îi spui: \"Nu am timp acum, vin mai târziu\". Copilul a încercat să se conecteze cu tine printr-un comportament extrem bun, foarte pozitiv și tu l-ai pasat. Asta nu a funcționat. E foarte posibil ca data viitoare să-ți atragă atenția printr-un comportament negativ, pentru că știe că șanse sunt mai mari să-ți obțină atenția astfel. Acesta este motivul pentru care păstrarea atenției la cauza comportamentului negativ intenționat este atât de importantă. Ce urmează să-ți prezint în lecțiile următoare sunt cele mai frecvente comportamente negative intenționate la copii și care este cauza lor. Mai exact, care este nevoia nesatisfăcută la copil, pentru fiecare comportament negativ. Și vei vedea două lucruri foarte importante. Cum previi comportamentul negativ intenționat, pe termen lung. Și ce faci diferit atunci când el apare pentru a rupe acest ciclu cauză-efect, de care îți povesteam."
  },
  {
    "id": 221,
    "title": "Cele 4 tipuri de comportament negativ intenționat",
    "text": "Ceea ce vei vedea în această lecție sunt cele patru tipuri de comportamente negative intenționate. Și acum vei avea o privire de ansamblu, pentru ca mai apoi să luăm pe fiecare, pe rând, și să îți explic care este cauza din spatele acestui comportament. Mai exact, care este nevoia nesatisfăcută a copilului, pe care el încearcă astfel să și-o satisfacă. Cum poți să previi acest comportament și cum să-l gestionezi diferit, în așa fel încât să rupi acest ciclu al comportamentului negativ. Ei bine, informația pe care urmează să ți-o prezint este o compilație între teoria scrisă de Rudolf Dreikurs acum mulți ani; este legată de ciclurile comportamentelor negative și cauzele lor; și Teoria Autodeterminării, pe care deja o știi, scrisă de Richard Ryan și Edward Deci, pe care eu ți-am prezentat-o încă de la început. Aceasta, conform căreia fiecare ființă umană se naște cu aceste Trei Nevoi Psihologice de bază: nevoia de conectare, nevoia de competență și nevoia de control. Care sunt aceste patru tipuri de comportamente negative? Primul este \"atenția\". Atenția este comportamentul negativ al copilului prin care încearcă să-și satisfacă nevoia de conectare, de relaționare. Dacă nu este satisfăcută această nevoie de conectare, relaționare, copilul se va manifesta prin comportamente negative de tip \"atenție\" pentru a-și satisface această nevoie. Este comportamentul clasic de tip Domnul Goe, așa cum eu îl denumesc. Al doilea tip de comportament negativ este \"lupta de putere\". Ce are în spate lupta de putere? Este încercarea copilului de a-și satisface nevoia de control, cel puțin. Vei vedea ce se întâmplă mai mult în spate. Cum se manifestă acest comportament? În general, prin refuzuri: \"Nu vreau!\" Asta înseamnă luptă de putere sau insistență în momentul în care primește un refuz. Al treilea tip de comportament negativ intenționat este \"răzbunarea\". Ce are în spate comportamentul acesta? Este încercarea copilului de a-și satisface nevoia de conectare și nevoia de control, în același timp. Cum se manifestă acest comportament? Copilul rănește și o face intenționat. Îți spune că ești o mamă rea sau, exemplul pe care ți l-am dat într-o lecție anterior, copilul aruncă în W.C. un obiect drag unuia dintre părinți. Al patrulea comportament negativ intenționat este \"cedarea, renunțarea\". Copilul nu mai vrea să facă ceea ce i se cere dar dintr-un comportament de renunțare. El apare în general într-un context în care copilul încearcă să pună în practică o nouă abilitate și nu îi iese și preferă să renunțe. Cazul cursurilor de înot, de schi sau o serie de alte comportamente pe care le-am dori demonstrate de către copil. Ce are în spate acest comportament negativ intenționat? Este, iarăși, nevoia de conectare, de relaționare și nevoia de competență. Vei vedea în lecțiile următoare o serie de detalii despre fiecare comportament negativ intenționat și vom începe cu nevoia de atenție. Cum se manifestă, ce poți face diferit pentru a preveni acest comportament și cum să îl gestionezi diferit?"
  },
  {
    "id": 222,
    "title": "Comportamentul negativ intenționat de tip „atenție”",
    "text": "Prima nevoie pe care o satisfacem întotdeauna copiilor noștri este nevoia de conectare, de relaționare. De aceea aleg să încep cu acest comportament negativ, \"atenția\". Aș vrea să-ți spun cum se manifestă acest comportament negativ și-ți dau exemplele clasice cu care vei putea relaționa ușor. Exact în momentul în care ai luat telefonul în mână și vrei să vorbești la telefon, copilul vine să deranjeze și să te întrebe, și să te tragă, și să vrea apă, și să se joace cu tine, orice. Exact în momentul în care îți iei atenția de la copil, el vine și o cere. În momentul în care copilul vrea să te scoată din ceea ce faci și are, evident, un comportament negativ: face gălăgie, bocăne, lovește cu ceva în altceva, tare, sau începe să folosească acele cuvinte despre care știe că te vor scoate din rutina obișnuită sau din lucrurile pe care le faci în acel moment, ce se află inconștient în convingerea copilului? \"Ceea ce eu îmi doresc în acest moment\", își spune el, \"este atenția părintelui meu, adică conectare. Vreau să mă vadă. Vreau să se uite la mine. Hei, sunt aici, sunt important, sunt unic! Privește-mă!\" Da? Asta este nevoia de conectare. Dacă nu reușește să obțină ceea ce își dorește prin comportament negativ, în mintea lui, inconștient, este: atenția negativă este mai bună decât nicio atenție și o va obține prin comportamente negative. Tot ce înseamnă Domnul Goe. Ești cu copilul la restaurant, cu câțiva prieteni și exact când stai de vorbă cu prietenii tăi, pentru că nu mai ești împreună cu al tău copil, începe să se bage pe sub mese, să-i tragă pe ceilalți de pantaloni, să tragă de fața de masă, să vorbească foarte tare, să tropăie. Acestea sunt comportamentele negative de tip \"atenție\". Ele se pot manifesta și la grădiniță sau la școală, atunci când știi că al tău copil se dă mare, când face acele lucruri pentru a se da în spectacol. A se da mare, a se da în spectacol, a se comporta ca un Domnul Goe are exact acest scop. Nevoia de conectare, de relaționare. Hai să ne uităm un pic la ce îți vine să faci în momentul în care ai de-a face cu un astfel de comportament. Îți vine să-i spui copilului tău \"Oprește-te! Încetează! Mă deranjează ceea ce faci!\" Îți vine să ieși din neutralitatea comportamentului tău și să reacționezi într-un fel în care nu reacționezi în mod obișnuit. Îți vine să ridici tonul, îți vine să pedepsești, îți vine să pui la punct. Îți vine să hrănești de fapt acel comportament. Aș vrea să spun la ce mă refer mai exact. Dacă tu, în momentul în care dorești să vorbești la telefon, copilul tău vine și te deranjează prin toate mecanismele pe care le-am discutat, îi spui persoanei \"Te sun eu mai târziu.\", eventual \"Te sun eu după ce se culcă.\" și ai închis telefonul, copilul a obținut ce și-a dorit. Adică, comportamentul lui negativ a fost hrănit, a obținut atenție prin comportamentul negativ. În momentul în care ai făcut asta, butonul despre care ți-am povestit s-a mai mărit puțin pentru că s-a repetat acest ciclu, cauză-efect. \"Am spus cuvântul cu \"P\", mama a reacționat exact așa cum mi-am dorit, adică a ridicat tonul\" \"Exact în momentul în care eu am pus mâna pe vaza de la bunica, mama s-a ridicat în picioare, deși până atunci lucra.\" \"Exact în momentul în care am deranjat-o și vorbea la telefon, ea a încetat convorbirea telefonică.\" De ce vreau să-ți dau aceste exemple? Pentru că ceea ce ne vine să facem nu este deloc eficient pentru a întrerupe acest ciclu cauză-efect. Acesta este motivul pentru care nu prea merg reacțiile și e nevoie de planificare. Ca să fiu și mai concretă, despre ceea ce înseamnă reacție versus planificare și de ce reacția nu este eficientă aproape niciodată. Mă întreb dacă vreodată te-ai urcat pe schiuri, dacă vreodată ai încercat să vezi cum este să o ia întreaga ta ființă la vale. Dacă ai făcut asta deja, măcar o singură dată, știi că ceea ce-i vine corpului natural să facă atunci când te urci pe schiuri este să te lași pe spate. Corpul tău natural se opune pantei. Dacă nu te-ai urcat niciodată pe schiuri, ai putea să-ți imaginezi că instinctul tău de conservare asta ți-ar spune să faci. Corpul tău o ia la vale și ție îți vine să te opui pantei. În momentul în care faci asta, pierzi controlul pentru că greutatea se mută pe cozile schiurilor și iei viteză. Și e nevoie de efort conștient. Zi după zi, câteodată ani durează acest proces pentru ca tu să te apleci de fapt pe față. Și ăsta nu este un gest natural. E unul pe care trebuie să îl controlezi constant și cu cât reușești să stai mai mult pe față, adică pe vârfurile schiurilor, cu atât ai mai mult control și cu atât viteza este mai controlată. Așa este și la comportamentele negative intenționate. Ele au devenit intenționate cu un motiv. Tocmai pentru că tu, până acum, ai reacționat exact așa cum ți-a venit și te-ai lăsat pe spate și ai pierdut controlul. De ce e important să înțelegem asta? Pentru că, dacă faci ceea ce-ți vine, comportamentul negativ va fi întărit. Dacă tu închizi telefonul, comportamentul va fi întărit. Dacă tu-i dai atenție copilului pe comportamentul negativ, acesta va fi întărit și ciclul nu se va rupe. Hai să vedem ce poți face diferit în această direcție. Și-avem două lucruri pe care le vom aborda: prevenția comportamentului negativ și cum îl gestionezi diferit data viitoare când se va întâmpla. Pentru că, dacă s-a întâmplat până acum, clar se va mai întâmpla. Dacă în acest moment copilul tău manifestă câteva astfel de comportamente negative de tip \"atenție\" este un semnal de alarmă pentru tine, ca părinte, că al tău copil nu are această nevoie de conectare, de relaționare suficient de bine satisfăcută. Înainte să ne uităm la gestionarea comportamentului efectiv, hai să vedem cum facem în așa fel încât el să nu se mai întâmple. Mai exact, cum faci să hrănești nevoia de conectare, de relaționare a copilului tău pentru a preveni comportamentele negative. Pentru că, dacă are această nevoie satisfăcută e foarte posibil să nu se mai comporte ca un Domnul Goe. În lecția următoare vom discuta despre prevenția comportamentului negativ intenționat atenție. Dar până atunci, ce te-aș invita să faci este să listezi acele comportamente de tip \"atenție\" pe care le-ai văzut la copilul tău și vei vedea cum le poți preveni și cum le poți gestiona altfel, atunci când ele vor apărea."
  },
  {
    "id": 223,
    "title": "Prevenția comportamentului negativ intenționat de tip „atenție”",
    "text": "Bun. Deci cum prevenim comportamentul negativ intenționat de tip atenție? Satisfăcând cât de mult putem nevoia de conectare - relaționare a copilului. Și, riscând să fiu pisăloagă și să repet aceeași informație de multe ori, am să-ți spun ce înseamnă de fapt nevoia de conectare. ”Vreau să fiu văzut, vreau să fiu important, unic, vreau să fiu iubit necondiționat, să ofer și să primesc, să mă simt parte dintr-un întreg (din familie de exemplu), vreau să contez”, asta este nevoia de conectare, pe lângă nevoia de contact fizic. Și aș putea să pun pariu că până la acest moment ai acumulat destul de multe informații și tehnici care ar putea satisface mai mult această nevoie a copilului tău. Aș vrea să îți dau aici câteva exemple, câteva idei, câteva tehnici. Unele le-ai învățat deja, altele probabil că încă nu. Aș vrea să răspund în cele ce urmează unei întrebări poate nerostite de către tine, dar care mie mi se adresează de către foarte mulți părinți în momentul în care ajungem în acest punct și ei înțeleg că această atenție pe care copilul o cere printr-un comportament negativ este pentru a satisface o nevoie de conectare, de relaționare. În acest moment, îți spuneam, mulți părinți vin și replică: ”Dar eu îmi petrec cu copiii mei tot timpul meu liber, sunt mereu în preajma lor. Facem tot timpul lucruri, de la 6 de când îi iau de la școală/ grădiniță și până când se culcă, sunt doar cu ei, doar a lor”. Ce înseamnă de fapt această nevoie de relaționare, de conectare și oare poate fi ea satisfăcută de către o singură persoană? Mi-e teamă că nu și de cele mai multe ori aici este buba. Deși noi ca părinți, o mamă sau un tată, suntem mult timp cu copilul nostru după grădiniță/ școală, facem lucruri, ne jucăm, mergem la cumpărături, e foarte posibil ca această nevoie să nu fie satisfăcută copilului nostru. De ce? Nicio relație nu poate fi auto-suficientă. Copilul nu poate să-și hrănească nevoia de relaționare-conectare doar de la un părinte sau doi. Pentru că de cele mai multe ori e un părinte mai prezent și un părinte mai absent. Atâta vreme cât sunt puține persoane în preajma lui cu care interacționează, cu care are relații valoroase, nevoia lui de conectare nu este satisfăcută. Te invit să-ți aduci aminte despre felul în care arăta copilăria noastră diferit față de cum arată a lor astăzi. Pur și simplu pentru că noi eram ore în șir pe zi afară, pe lângă faptul că noi ne satisfăceam nevoia de control, noi aveam prieteni, aveam relații autentice în fața blocului, în spatele blocului, pe maidan, în curtea școlii, dar aveam prieteni. Copiii noștri nu mai au această șansă. Nu reușesc să interacționeze real, autentic cu copiii de la grădiniță și nu o fac nici măcar mai târziu la școală. Pur și simplu pentru că nu au timpul necesar să creeze împreună, nu au timpul necesar să se joace liber. Și de multe ori acest comportament de tip atenție a fost prevenit doar prin această simplă variantă pe care ți-o propun și tie: găsește mai mulți oameni în preajma ta care să satisfacă această nevoie de conectare-relaționare la copilul tău. Poate că nu te mai vezi cu prietenii tăi așa cum o făceai până să ai copil. Șanse sunt mari să se întâmple asta, cel puțin asta se întâmplă la cei mai mulți părinți cu care interacționez. Încearcă să aduci din nou prietenii acasă sau să mergi tu la ei. Cu cât sunt mai mulți adulți, dar și copii ar fi de preferat, cu care al tău copil interacționează, cu cât iubește mai mulți oameni, cu cât este mai iubit de mai mulți oameni, cu atât această nevoie este mai satisfăcută. Ai o prietenă sau un prieten sau o familie care au copii de vârste apropiate cu al tău copil sau cu ai tăi copii? Vedeți-vă cumva, faceți un ritual din a vă vedea o dată, de două ori pe săptămână. Dă-i șansa să aibă prieteni. L-ar putea ajuta în satisfacerea acestei nevoi. Ce ai mai putea face aici? De îndată ce intri în casă, dă-i întreaga ta atenție copilului tău. Înainte să te speli pe mâini, înainte să-ți schimbi hainele, înainte să gătești, înainte să faci orice petrece-ți jumătate de oră cu al tău copil, pentru că va înțelege că este cea mai importantă persoană la care te întorci acasă și primul lucru pe care vrei să îl faci, să te joci. Ce poți să mai faci pentru satisfacerea nevoii de conectare-relaționare? Arată-i iubire necondiționată și deja știi cum să faci asta. Petrece timp cu al tău copil făcând lucrurile împreună, nu tu pentru al tău copil. Implică-l în ceea ce faci, de la bucătărie, la cumpărături, la făcut curățenie. Concentrează-te pe ce este pozitiv și pe toate comportamentele pozitive ale copilului tău. Cere-i părerea. Întreabă-l ce crede despre anumite lucruri, ce-și dorește să facă în weekend, cum vede, de exemplu, o masă de seară pe care o ai împreună cu familia sau cu prietenii tăi sau ce ai putea să gătești. Atâta vreme cât interacționezi cu al tau copil, această nevoie este mult mai satisfăcută. Deci per ansamblu pune în practică toate tehnicile pe care le-ai aflat în acest moment pentru a satisface cât mai bine, cât mai mult, cât mai consecvent și consistent nevoia de conectare , de relaționare a copilului tău. Ce poți face în plus față de asta? Planificarea în avans este ceea ce te-ar ajuta foarte mult. Pot să-ți dau un exemplu important: dacă tu stii că urmează să vorbești la telefon, spune-i copilului tău asta. De cele mai multe ori, doar asta va preveni comportamentul negativ de tip atenție. Pur și simplu spune-i copilului tău: ”Urmează să vorbesc la telefon cinci minute. Este un telefon important și aș vrea să răspund sau aș vrea să sun pe cineva. Mulțumesc că ai răbdare cu telefonul meu și că îmi permiți să fac asta. În timp ce eu vorbesc la telefon, poți fie să stai lângă mine, să te joci cu un puzzle, fie să te duci la tine în cameră. Este alegerea ta.” Dacă tu știi că urmează să vină prieteni în vizită și că nu vei putea să te joci cu copilul tău cum o faci de regulă în fiecare seară, spune-i asta: ”Urmează să vină prieteni la noi în vizită și e posibil pentru o oră și jumătate, poate două, să nu mă joc cu tine sau să nu interacționez cu tine așa cum o facem în fiecare seară. Sunt prietenii mei și nu i-am văzut de mult. Mulțumesc că îmi dai voie să stau de vorbă cu ei. Ce crezi că ai putea să faci în acest timp? Ai putea să te uiți la desene animate. Ai putea să ne ajuți la punerea mesei. Ai putea să comunici cu noi, să ne spui o poezie sau ai putea pur și simplu să te joci la tine în cameră. Ce îți alegi?” Faptul că tu ai spus copilului tau că urmează să-ți iei atenția de la el i-a satisfăcut deja nevoia de conectare de relaționare. Adică ”hei, eu sunt important. Nu mi s-a întors spatele și nu devin brusc mai puțin important decât un telefon sau decât prietenii sau decât coafor sau decât acel mail pe care mama îl are de dat.” Iar dacă esti în preajma copilului tău făcând altceva, ai grijă să te uiți la el din când în când, să ai contact vizual,  să-i zâmbești, să-i pui o mână pe umăr, să vadă că nu ai plecat nicăieri și că persoana de la capătul firului, cealaltă persoană, nu este mai importantă decât copilul tău. Ce îți propun să faci cu aceste informații înainte să vedem cum gestionezi diferit atenția atunci când apare: uită-te la comportamentele negative de tip atenție pe care copilul tău le manifestă și gândește-te la toate tehnicile pe care le-ai învățat până acum care îl vor ajuta să-și satisfacă nevoia de conectare-relaționare. Propune-ți să faci asta mai mult zilnic decât ai făcut-o până acum. S-ar putea să se întâmple minuni într-un timp destul de scurt, pentru că având această nevoie satisfăcută, copilul nu va mai simți nevoia să se manifeste negativ. În lecția următoare vom vedea ce faci diferit atunci când acest comportament negativ se manifestă."
  },
  {
    "id": 224,
    "title": "Gestionează eficient comportamentul negativ intenționat de tip „atenție”",
    "text": "Cum gestionăm diferit comportamentul negativ intenționat de tip \"atenție\" tocmai pentru a nu-l hrăni? Regula este: nu hrăni comportamentul negativ de tip \"atenție\", pentru că, dacă primești atenție prin comportamentul negativ, acest comportament va continua. Mai exact, ce ai de făcut? În momentul în care copilul folosește cuvintele acelea cu \"P\" și altele din această serie, ignoră comportamentul. Adică comportă-te neutru. Ca și cum copilul nu ar fi spus asta. Ceea ce-i transmiți, nu neapărat prin cuvinte dar prin atitudine, este \"Nu mă afectează comportamentul tău\". În momentul în care un copil vrea să te deranjeze, vrea să te scoată din ceea ce faci și folosește un comportament negativ, ceea ce-i spui în continuare este: \"Înțeleg că ai vrea acum să ne jucăm. Mai am de scris la acest mail, probabil că mai durează cinci minute, după care vin și ne jucăm. Mulțumesc că ai răbdare. În timpul acesta, în timp ce eu îmi scriu mailul, poți fie să continui să te joci cu puzzle-ul tău sau să desenezi lângă mine. Este alegerea ta.\" Îi dai o alternativă sau două, ignori comportamentul nu copilul, dar nu te oprești din ceea ce ai de făcut. Ești cu al tău copil la restaurant și începe să se comporte ca toate cele? Adu-l lângă tine, ia-l în brațe, privește-l în ochi și spune-i: \"E posibil să te fi plictisit, nu-i așa? Și simți să faci toate aceste lucruri. Ce ar fi, oare, dacă ne-ai ajuta pe toți să facem o listă cu ceea ce ne dorim să mâncăm, pentru că se pare că nu suntem capabili să ne hotărâm?\" Și ceea ce poți să faci în ultimă instanță este să-i dai copilului tău o alternativă sănătoasă. Pentru că, dacă-i hrănești comportamentul negativ, adică faci ceea ce îți vine să faci, îl vei întări. Așadar hrănește-i comportamentul pozitiv, nu cel negativ. Gândește-te în acest moment la toate acele dăți viitoare în care comportamentul negativ intenționat de tip \"atenție\" se va manifesta din nou. Așa cum ți-am spus, șanse sunt mari să se manifeste din nou, dacă s-a manifestat până acum. Cum vei gestiona diferit această situație? Ce vei face și ce vei spune în așa fel încât să nu-i hrănești comportamentul negativ copilului tău? În acest moment ai putea să-mi spui: \"Bine, bine. Și dacă nu încetează, ce fac?\" Va trebui să ai puțină răbdare pentru a primi răspuns la această întrebare, pentru că întrebarea ta necesită un răspuns din zona disciplinei. Și de disciplină în loc de pedeapsă ne vom ocupa în modulul următor, al optulea. E important să încerci să rupi acest ciclu al comportamentului negativ înainte să înveți despre disciplină. Și în momentul în care vom fi ajuns acolo, vei înțelege și mai multe despre motivele pentru care e important întâi să te comporți diferit, înainte de a folosi tehnicile din disciplină."
  },
  {
    "id": 225,
    "title": "Lupta de putere: cum s-o previi și ce poți face diferit când se întâmplă",
    "text": "Al doilea comportament negativ intenționat pe care îl vom discuta în continuare este lupta de putere. Deja ai învățat foarte multe despre acest comportament. Practic ai învățat în acest sens ce înseamnă lupta de putere și ce poți face pentru a hrăni nevoia de control a copilului tău pentru a preveni luptele de putere. Aș vrea să-ți spun încă o dată ce înseamnă lupta de putere. În momentul în care copilul tău refuză cooperarea: ”Te rog să te speli pe dinți”, este o cerință sau ”Te rog să îți faci lecțiile”, ”Hai să mergem acum că este târziu. Plecăm acasă” și copilul spune ”Nu vreau. Lasă-mă în pace”. Orice fel de comportament de tip refuz este o luptă de putere. Ce ne vine să facem în acest moment este să împingem, să forțăm, să ne cocoțăm pe copil și să intrăm în aceeași luptă de putere care ne-ar face să ne așezăm în poziție de skandenberg și noi ne forțăm să dăm copilul jos, adică să facă ce vrem noi să facem. În momentul în care ne așezăm în această poziție, în această atitudine de ”eu câștig și tu pierzi”, luptele de putere nu vor înceta. Deci ceea ce faci tu este să hrănești comportamentul negativ al copilului. Cu cât el se opune mai tare, cu atât îți vine să te opui mai tare și asta îi hrănește copilului de fapt nevoia de control, pentru că refuzul lui devine important pentru tine. Și îi place acest buton, pentru că tocmai a luat telecomanda în mână și vede că te afectează acest refuz. Cum poți preveni, de aceea, luptele de putere și insistențele pe care copilul tău le manifestă pentru a obține ceea ce își dorea? În primul rând, dacă îți aduci aminte e vorba despre reguli, principii clare. Atâta vreme cât ești ferm și cald, luptele de putere pot înceta, pentru că e clar pentru tine de unde și până unde poți satisface dorința copilului tău, ce dorești să se întâmple, de unde și până unde. E vorba despre televizor, despre dulciuri, despre conduită, despre valori, despre principii, despre acea situație pe care ți-ai dori-o demonstrată de către copilul tău. În momentul în care ai reguli stabilite clar, valori, principii, ce faci mai departe este să pui în practică toate acele tehnici pe care deja le-ai învățat cu ocazia obținerii cooperării, nu obedienței copilului tău. Asta va preveni luptele de putere, pentru că nu te vei așeza tu într-o poziție de forță. Care este tehnica care satisface cel mai bine această nevoie de control a copilului tău? Ei bine, este cea de două opțiuni, maxim 3, în limită, și termini cu ”Tu alegi, tu decizi”. Este totodată și cea mai bună tehnică pe care o vei folosi în luptele de putere. Îți aduc aminte cum arată aceste lupte de putere: copilul tău își dorește o jucărie din magazin pe care tu o dorești lăsată în magazin. Îi spui copilului tău ”Înțeleg că îți dorești această jucărie, pare, într-adevăr, foarte interesantă. În schimb, ai prea multe jucărie acasă deja. Aceasta va rămâne în magazin”. Limita este clară. ”Poți fie să te joci cu ea aici în magazin, fie o primești după ce renunți la una pe care o ai deja. Este alegerea ta.” E posibil să insiste, dar atâta vreme cât tu ești ferm și cald s-ar putea ca în timp această luptă de putere să înceteze mult mai repede. Ce vreau să spun cu asta este că nu va mai insista. Cu cât nevoia de control, de autonomie a copilului tău este per ansamblu mai bine satisfăcută, cu atât va fi mai puțin tentat să se pună pe picioarele dindărăt. Și cu cât tu obții mai ușor cooperarea copilului tău, cu atât vei fi și tu, la rândul tău, mai puțin tentat să te pui într-o atitudine de luptă de putere. Deci tehnica pe care o vei folosi diferit data viitoare când sunteți într-o luptă de putere va fi să găsești alternative pentru copil în limitele tale. Mesajul pe care tu îl transmiți copilului tău este ”Eu, părintele, sunt dispus să îmi împart controlul cu tine, copilul meu. Uite ce este important pentru mine. Uite ce variante îți ofer. Cum facem în așa fel încât să obținem cât mai mult fiecare de fiecare dată.” Și ai putea să îmi spui în acest moment: ”Bine, bine. Am stabilit reguli, toate lucrurile sunt clare, le-am comunicat asertiv. Am pus în practică toate tehnicile de cooperare pe care le-am învățat cu ocazia acestui program și cu toate acestea, copilul meu refuză un anumit comportament. Ce fac după ce am folosit și această tehnică a celor două, maxim trei alternative, în limită?” Și la această întrebare îți voi răspunde în modulul următor pentru că dacă nu am reușit să obținem cooperarea copilului aici și să rupem ciclul comportamentului negativ de tip ”luptă pentru putere”, e cazul să ne mutăm în următorul pas, și anume în disciplină. Ce îți propun să faci cu această informație în acest moment: uită-te la comportamentele negative intenționate ale copilului tău de tip ”luptă pentru putere”. Listează comportamentele de tip ”luptă de putere” și gândește-te ce fel de tehnici poți folosi în așa fel încât să nu te pui tu la rândul tău pe poziții de forță. Care sunt tehnicile care îi vor hrăni copilului tău nevoia de control, de autonomie, în așa fel încât să nu mai simt nevoia să se pună pe picioarele de dindărăt? Și mai gândește-te la un lucru: dacă data viitoare voi intra în același ciclu de cauză-efect, ce fac eu diferit în loc să mă pun în poziție de skandenberg? Nu e despre cine are dreptate și nici despre tu, părinte, câștigi și copilul tău pierde, ci despre cum faceți în așa fel încât să câștigați amândoi. Dacă ai un copil mai mare, poți să intri cu el inclusiv într-un proces decizional pe care l-ai învățat de asemenea. Căutați împreună soluții pentru a rezolva această problemă. Vom începe în lecția următoare să discutăm despre un comportament ceva mai subtil. E vorba despre răzbunare. Cum ajung copiii să se răzbune? Cum prevenim acest comportament și ce facem diferit atunci când el se întâmplă?"
  },
  {
    "id": 226,
    "title": "Răzbunarea: cum s-o previi și ce poți face diferit când se întâmplă",
    "text": "Al treilea tip de comportament negativ intenționat este \"răzbunarea\". Este foarte interesant mecanismul prin care apare răzbunarea. De obicei, din cauza unei lupte pentru putere pierdută. Am să-ți spun cam cum se manifestă copiii în această direcție. Bunăoară, ești în magazin cu al tău copil și îi refuzi înghețata, ciocolata, jucăria, ceva ce-și dorește el. El se străduiește să te convingă să i-o cumperi prin toate mecanismele pe care deja le-am discutat și tu rămâi, în continuare, ferm și cald ca părinte. În momentul acesta, pentru că a pierdut bătălia, copilul simte nevoia să se manifeste și să se răzbune. În general, răzbunarea este o manifestare a furiei sau a durerii printr-un mecanism care dă înapoi furia și durerea către cel sau cea care i-a cauzat-o. Și atunci copilul îți va spune, de exemplu: \"Ești o mamă rea și nu te mai iubesc și nu o să mai fac nimic din ceea ce vrei tu!\" În momentul în care tu te simți rănită, în momentul în care îți vine să dai înapoi durerea ta, atunci este clar că al tău copil s-a răzbunat. Adică a avut această intenție de a te răni, de a te face să te simți prost. Mecanismele sunt foarte diferite de la copil la copil pentru că și butoanele noastre sunt diferite. Pentru că este un mecanism învățat, cauză-efect, copilul a văzut că, spunându-ți aceste lucruri, pe tine te afectează. Deci intenția este clară: vreau să mă răzbun pentru că eu sunt furios acum și vreau să te fac și pe tine să te simți la fel. Butoanele, de aceea, pe care copiii le folosesc, sunt foarte diferite. Unui părinte ar putea să-i spună cuvinte de acest fel pentru că mama, de exemplu, ar putea chiar începe să plângă, să-i spună: \"Cum adică, eu nu te iubesc? Eu care fac atâtea lucruri pentru tine? Cum poți să-mi spui așa ceva?\" În timp ce tatăl lui, de exemplu, care pare că ține foarte mult la gadget-urile lui, ar putea să-i distrugă un gadget. De aceea, în momentul în care te simți rănit, în care îți vine să răspunzi cu aceeași monedă, e un pas care te-ar putea duce către a-ți da seama că e vorba despre răzbunare. Copilul a dat înapoi furia lui, durerea lui. De foarte multe ori părinții reacționează în oglindă: \"A, mi-ai aruncat telefonul pe jos? Îți arunc și ție jucăria preferată pe fereastră.\" \"A, mi-ai spus că sunt o mamă rea? Nu mai vorbesc cu tine începând de acum.\" În momentul în care noi răspundem în oglindă, nu facem decât să întărim acest ciclu al răzbunării, pentru că ce va înțelege copilul este că, într-adevăr, te-a afectat ceea ce a făcut. Ia gândește-te. O va face și data viitoare în același scop? Șanse sunt mari să da. Important este, de aceea, să nu faci ceea ce îți vine să faci pentru că vei hrăni comportamentul negativ intenționat de tip \"răzbunare\". Cu cât vei fi mai afectat și cu cât vei răspunde mai mult în oglindă, cu atât vei întări acest comportament. Hai să ne întoarcem puțin la prevenție, adică, ce putem face în așa fel încât copilul să nu manifeste comportamentele negative intenționate de tip \"răzbunare\". Copiii se răzbună, în general, în urma unei lupte pentru putere pierdută. Ăsta este un aspect. Al doilea aspect este legat de simțul lor al dreptății. Copiii au un simț al dreptății foarte bine ascuțit. Acesta este și motivul pentru care spun de foarte multe ori \"Dar nu e drept! Dar nu este corect! Dar el de ce are voie? Dar de ce ieri am putut și acum nu mai pot?\" În momentul în care acest simț este pe undeva încălcat, simt nevoia să se răzbune. Dacă o faptă bună atrage o altă faptă bună, o faptă rea atrage o altă faptă rea. Asta este convingerea lor inconștientă, evident. \"M-ai rănit, te rănesc.\" Ce mai poate duce la răzbunare este pedeapsa. Și evită pedepsele, de aceea, prin toate mijloacele prin care poți. Vei afla în modulul următor care este diferența dintre pedeapsă și disciplină. Și de ce, într-adevăr, copiii au dreptate să se răzbune, într-un fel, în momentul în care o fac pentru că, da, pedeapsa cere într-un fel răzbunare. Pentru că nu este corectă. Copilul încearcă să-și satisfacă, prin răzbunare, nevoia de relaționare, de conectare și nevoia de control, de autonomie. Hai să ne gândim împreună cum le putem satisface pe amândouă în așa fel încât să nu mai apară comportamentele de tip \"răzbunare\". În momentul în care îi refuzi ceva copilului tău, începe întotdeauna cu empatie. Atunci, nevoia lui de conectare, relaționare va fi satisfăcută. Și ciclul acesta care îl va duce către răzbunare este, astfel, prevenit. Un alt element aici este legat de felul în care-i obții cooperarea. Adică, de regulile pe care le stabilești și de ce se întâmplă dacă ele vor fi încălcate. Asta-i satisface simțul dreptății și înțelege care e motivul pentru care este refuzat, care e motivul pentru care se întâmplă anumite lucruri așa cum se întâmplă. Și nu mai poate spune \"Nu e corect!\", pentru că i-ai spus dinainte care este regula, motivul pentru care ai stabilit acea regulă și ce se întâmplă în momentul în care alege să o încalce. Dacă, în continuare, acest comportament de tip \"răzbunare\" se va mai manifesta, deși ai lucrat la prevenție și ai hrănit cât de mult ai putut nevoia de conectare, de relaționare și nevoia de control de autonomie, iată ce ai putea să faci diferit. În momentul în care copilul tău s-a răzbunat, ți-a aruncat acele cuvinte, ți-a aruncat crema la gunoi, ți-a trântit pe jos telefonul la care ții foarte mult, ceea ce-i dai în primul rând este conectare. Îți iei copilul în brațe și-i spui \"Știu că te-ai enervat acum și simți nevoia să te răzbuni pentru că nu ai primit ceea ce ți-ai dorit sau pentru că tu consideri că nu este drept ceea ce s-a întâmplat. Aș vrea să discutăm despre asta.\" Dacă ai un copil suficient de mare intră, de asemenea, cu al tău copil într-un proces de luare a deciziei. Gândiți-vă amândoi la lucruri pe care le puteți face, unul și celălalt, pentru a nu mai ajunge în această situație. Concret, ce l-a deranjat și ce ai putea tu face diferit data viitoare? Ce te-a deranjat pe tine și ce ar putea copilul face data viitoare? Oferă-i o alternativă pentru manifestarea furiei și întoarce-te la tehnicile pe care le-ai văzut în \"Gestionarea emoțiilor\". Ce poate face diferit când este furios, în loc să trântească acel telefon de podea? Dacă poți să îți asumi o parte de vină din cele întâmplate, cere-ți scuze, cere-ți iertare. De exemplu, poate pentru că ai ridicat tonul mai mult decât ți-ai fi dorit la copilul tău, sau poate ai pedepsit deși nu ți-ai fi dorit să faci asta, sau ai restricționat accesul la tabletă, de exemplu, pur și simplu pentru că aveai nervi și copilului nu i se pare corect. Dacă tu simți că al tău copil are dreptate și porți vina pentru răzbunarea lui, cere-ți iertare și propune-ți, împreună cu el, ca data viitoare lucrurile să se întâmple diferit. Există și la aceste comportamente de tip \"răzbunare\" o parte de disciplină pe care o putem aplica și vei învăța despre asta în modulul următor. Ce-ți propun în acest moment este să încerci, prin toate mijloacele, să previi aceste comportamente, hrănind cât de mult poți nevoia de conectare și nevoia de control. Ce-ai putea face cu această informație? Ți-aș propune să dai puțin timpul înapoi și să te întrebi dacă vreodată, în trecut, copilul tău a manifestat vreun astfel de comportament și te-ai simțit rănit, ca părinte. Ce ți-a venit să faci atunci și ce-ai făcut, ce-ai spus? Care crezi că a fost motivul pentru care copilul tău s-a răzbunat? Care a fost nevoia pe care nu ai reușit să i-o satisfaci? Ce ai face diferit data viitoare dacă această scenă, această situație la care te-ai gândit acum, s-ar întâmpla din nou? În acest moment în care tu te gândești ce-ai face diferit data viitoare, deja ai planificat un comportament și șanse sunt mari să nu mai reacționezi așa cum îți vine. În lecția următoare o să vedem al patrulea tip de comportament negativ intenționat."
  },
  {
    "id": 227,
    "title": "Renunțarea: cum s-o previi și ce poți face diferit când se întâmplă",
    "text": "Ultimul comportament negativ intenționat este cel de renunțare, de cedare. Este un comportament destul de bizar, pentru că nu intră în zona indisciplinei, așa cum suntem noi obișnuiți să ne uităm la comportamentele negative intenționate. Nu este nici pentru că vrea atenție, nici pentru că intră într-o luptă de putere, nici măcar pentru că se răzbună. Ce înseamnă de fapt comportamentul negativ de tip renunțare și când apare el? Cel mai des apare în contextul competitivității nesănătoase. Atunci când părintele sau mediul școlar așază foarte multă atenție pe competența copilului, care trebuie să fie perfectă, la cotele cele mai înalte, copiii încearcă să facă față acestor cerințe, nu reușesc să facă asta și atunci cedează. Nevoia pe care încearcă să și-o satisfacă cedând este cea de competență, pentru că se simt incompetenți acolo unde li se cere să fie și fac pași înapoi către o zonă sigură, unde simt că sunt în stare. Dar punctul la care ei ajung renunțând este o convingere destul de greu de scos afară dacă ea a apărut, pentru că această convingere spune ”Eu nu pot. Eu nu sunt în stare, eu nu sunt capabil sau nu sunt bun”, pentru că un alt motiv pentru care poate apărea acest comportament este etichetarea negativă a copiilor. Dacă un părinte sau cadrele didactice spun copilului ”Ești leneș, ești nesimțit, ești obraznic. Nu mă pot înțelege cu tine. Ești îndărătnic, ești încăpățânat”, copilul va înțelege despre el că nu e bun de nimic și atunci cedează în a mai demonstra orice fel de comportament pozitiv, ambiție sau motivație într-o direcție sau alta. Acest comportament apare în timp și de obicei copiii dau semnale că urmează să se întâmple. Pentru că spun ”Mi-e e prea greu. Sunt copleșit. Nu pot să fac asta. Poate că pot alții, dar eu nu pot.” Și cum ne vine nouă, celor mai mulți adulți, să răspundem unui astfel de comportament: împingând. ”Ba poți, hai că poți! Nu există nu pot, exista numai nu vreau. Dar ceilalți pot, tu de ce nu poți? Hai, încearcă, că e simplu.” Ne vine să împingem. Câteodată, din toate insistențele noastre, copilul încearcă și nu-i iese. Mai ales atunci când i-am spus copilului ”Hai, încearcă că e simplu. Toată lumea poate”, în momentul în care a încercat și nu i-a ieșit, stima lui de sine cade și în mintea lui apare ”Dacă toată lumea poate să facă și eu nu pot, deși mi s-a spus că e simplu, nu sunt bun de nimic” și cedează. Ce ne mai poate veni să facem în momentul în care îl vedem pe copil că cedează sau e în procesul în care vrea să cedeze. Ne vine să facem în locul lui. ”Hai că nu ești în stare să faci chestia asta. Lasă-mă pe mine să o fac în locul tău.” Îi arătăm copilului cum să o facă sau trecem pur si simplu peste momentul respectiv din lipsă de timp sau din oricare alte considerente. Făcând în locul copilului, întărim acest comportament al renunțării. Pentru că el nu a putut să-și dovedească că poate, nevoia lui de competență nu a fost satisfăcută și tocmai i s-a demonstrat că altcineva trebuie să facă în locul lui.Cele mai bune intenții ale noastre de a ajuta copilul s-ar putea să aibă exact efectul invers. Ce ne mai vine iarăși să facem este să mituim comportamentul pozitiv sau efortul în direcția pe care ne-o dorim. Cel mai clasic se întâmplă asta atunci când copilul învață să înoate sau se urcă pentru prima oară pe schiuri și dă de greu, pentru că da, la început este dificil și unii părinți reacționează la modul următor: ”Hai că o să treci peste asta. Acum e greu, dar dacă faci o cursă până jos, o să-ți dau nu știu ce prăjitură, nu știu ce înghețată sau să mergem la nu știu ce film.” Încercăm să mituim efortul copilului în direcția dorită spuneam. Ce se întâmplă dacă copilul nu reușește să își termine cursa? Ajungem în același punct, pentru că degeaba recompensăm efortul până acolo dacă el nu simte că este capabil să facă pasul următor. Cum putem preveni astfel de comportamente negative intenționate, pentru că odată ce s-au întâmplat, e destul de greu de reclădit ceea ce s-a întâmplat deja. Foarte important aici este să lauzi efortul, nu reușita și să descrii ce a făcut copilul bine în loc să descrii ce a făcut greșit. Adică concentrează-te pe lucrurile pozitive, nu pe lucrurile negative. Extrem de important, de aceea, este să crești competența pas cu pas, pentru că dacă o cărămidă nu stătea bine, și tu ai așezat-o pe următoarea, copilul intră într-o zonă de incompetență și este tentat să cedeze. Ce mai poți face, pe lângă această politică a pașilor mărunți, este să descurajezi competitivitatea nesănătoasă. ”Nu există ceilalți, există doar ceea ce faci tu și important este să devii mai bun decât erai ieri, nu mai bun decât cutare sau decât cutare.” Cu cât copilul se va simți mai competent, cu atât va avea mai puțin tendința să cedeze. De aceea e important să pui în practică toate tehnicile pe care le-am discutat despre creșterea și satisfacerea nevoii de competență. Și aici intervine de foarte multe ori o întrebare pe care o primesc de la părinți: ”Copilul meu merge la înot și acum, după ce a mers de patru-cinci ori, nu mai vrea să meargă. Copilul meu merge la balet. Copilul meu merge la fotbal. Copilul meu merge la școală. Copilul meu merge la o serie de alte activități și la un moment dat vrea să renunțe. Îl las să renunțe sau îl oblig să meargă mai departe?” Ei bine, aceste două întrebări se găsesc la extreme. ”Îl las să renunțe sau îl oblig?” Hai să ne gândim la calea de mijloc. Dacă tu îl încurajezi ca el să renunțe atunci când dă de greu, nu faci decât să-i demonstrezi că nu e nevoie de efort pentru a obține un rezultat. A încuraja renunțarea nu este ceea ce ne dorim: ”A, nu-ți place și ai dat de greu. Foarte bine, nu te mai duci”, pentru că nu ne forțăm copiii să facă lucruri pe care nu și le doresc. Dar dacă oblig un copil să se ducă la tenis, la fotbal sau la pian, ce obțin cu treaba asta? Poate că îl oblig acum, dar comportamentul de tip cedare probabil că se va întâmpla, dacă nu acum, mai târziu. Nu am făcut decât să amân momentul în care se va întâmpla acest lucru. Și, odată cu forțarea va apărea și o luptă de putere, dacă nu în această zonă, în altele. Hai să vedem care este calea de mijloc de unde plecăm. Plecăm de la a ne conecta cu al nostru copil. Îi satisfacem nevoia de conectare, de relaționare:”Înțeleg că te frustrează ceea ce se întâmplă în acest moment. Cum te simți?” Și o să povestească probabil despre cum se simte în acest context și empatizăm cu ceea ce se întâmplă acolo. Ce facem mai departe este să intrăm împreună într un proces de rezolvare a problemei, adică: ”Ce ai putea face diferit în așa fel încât să nu mai treci prin aceste momente, să faci lucrurile diferit, să discuți poate altfel cu instructoarea ta sau cu profesorul de sport. Ce poți face în așa fel încât această problemă să fie rezolvată?” Un alt lucru pe care îl poți face este să accept realitatea: ”Este greu.” Nu-i spune copilului tău că e ușor. ”E greu, ceea ce încerci tu să faci acum și ceea ce faci e greu. Până să înceapă să-ți facă plăcere vor fi destul de multe momente în care vei avea tendința de a renunța.” Planifică în avans ce spune-i copilul tău că e posibil să dea de greu și să îi vină să renunțe. Și nouă ni se întâmplă același lucru și este nevoie de multă autodisciplină să rămânem pe calea noastră chiar atunci când dăm de greu. Un alt lucru care ajută este să negociezi cumva cu al tău copil încă o perioadă de timp în care să meargă la înot, balet, fotbal, orice o fi fost subiectul pe care el și-l dorește a fi renunțat. În loc să-i spui copilului tău ”Bine, nu te mai duci” sau ”Ba te duci, pentru că ți-am plătit întregul abonament”, după ce vei fi avut cu el discuția pe care ți-am relatat-o anterior, negociază cu el o perioadă de timp în care să se mai ducă. De exemplu: ”Ce ar fi să te mai duci la înot de 3-4 ori, adică această lună și să vedem în ce măsură lucrurile încep să se schimbe pentru tine. Si mai stăm de vorbă după 3-4 dăți în care te duci la înot și vedem dacă s-a schimbat ceva, dacă poziția ta s a schimbat, dacă sunt alte lucruri pe care eu le pot face ca tu să te simți mai bine în acel context și așa mai departe. Practic ceea ce-i propui copilului tău este încă o perioadă de efort care nu este forțată în așa fel încât poate depășește acest moment al disconfortului. Dacă reușești să obții acest efort suplimentar în direcția pe care ați stabilit-o împreună, asigură-te că apreciezi de fiecare dată autodisciplina, perseverența copilului tau, rezistența la frustrare. Vorbește despre tot ce înseamnă acest proces de învățare, care nu întotdeauna este unul care vine cu plăcere. Cel puțin nu la început. Dacă nu ai reușit să obții acest efort suplimentar, deci ești în faza în care copilul tau a cedat, a renunțat după ce ai încercat tot ce am discutat până acum, las-o așa o perioadă de timp. Ce ai de făcut în schimb este să lucrezi la competența copilului tău în alte zone, în așa fel încât el să își poată demonstra că e bun, că e capabil, că poate, că se dezvoltă, că învață că se simte bine în pielea lui. Poate nu la înot, poate nu la fotbal, dar poate în altă parte. Lucrează la competența copilului tău și asigură-te că pui în practică toate tehnicile pe care deja le-ai învățat pentru stima de sine a copilului tău și motivația optimă. În felul acesta procesul de vindecare a acestui moment de renunțare se va scurta la rândul lui și copilul se va simți din nou încrezător în el pentru o nouă provocare."
  },
  {
    "id": 228,
    "title": "Comportamentele negative intenționate (particularități)",
    "text": "Am să-ți ofer până la sfârșitul acestui modul câteva exemple de comportamente negative neintenționate și comportamente negative intenționate, cauzele pe care le au în spate, mai exact ce fel de nevoi nu au copiii satisfăcute sau încearcă să și le satisfacă, cum pot fi prevenite situațiile acestea și cum pot fi gestionate diferit. În felul acesta vei ști ce să faci concret cu aceste comportamente negative ale copilului tău înainte să ne mutăm în următorul modul, unde vom vedea unde închidem ciclul comportamentului negativ folosind disciplina în loc de pedeapsă. Dar până atunci aș vrea să îți ofer câteva particularități ale comportamentelor negative intenționate ca să știi la ce să te aștepți. O particularitate importantă este aceea că, foarte posibil, indisciplina nu va înceta imediat. În momentul în care aplici o tehnică, chiar dacă previi cât se poate de coerent, chiar dacă gestionezi diferit indisciplina nu te aștepta să treacă ca prin minune. Câteodată se întâmplă minuni de felul acesta, câteodată e nevoie de săptămâni, ba chiar luni. Asta depinde foarte mult de situația copilului în acest moment, cât de echilibrat este, cât de bine gestionezi situațiile în general si cum cooperezi cu al tău copil, dar, nu în ultimul rând, asta depinde de vârsta copilului. Ne-am putea aștepta ca o schimbare comportamentală să se întâmple mult mai ușor la vârste mai mici și asta poate să dureze de la câteva zile la două trei săptămâni și, evident, va dura ceva mai mult la copiii pre-adolescenți, adolescenți. La comportamentele învățate demult e posibil să ai nevoie de mult mai multă răbdare, de mult mai multă consistență și de mult mai multe tehnici folosite cu autodisciplină. S-ar putea să dureze două-trei luni, de exemplu, până când un comportament din partea adolescentului tău să fie modificat. De aceea îți propun să te înarmezi cu răbdare, autodisciplină și, nu în ultimul rând, fermitate și căldură. Ce se mai poate întâmpla? O altă particularitate a comportamentului negativ intenționat: e posibil ca el să se agraveze în momentul în care tu folosești aceste tehnici și să se întâmple mai rău decât era înainte până să se întâmple mai bine, adică până când acest comportament să înceteze. Și am să-ți dau un exemplu și ai să înțelegi și tu de ce e posibil ca uneori comportamentele să se agraveze. Să spunem că al tău copil manifestă comportamente negative intenționate de tip atenție și folosește unele cuvinte urâte, te poate jigni, te poate lovi sau poate lovi anumite obiecte din casă, le poate sparge, orice înseamnă de fapt un comportament negativ intenționat de tip atenție. Dacă până acum copilul tău a primit atenție negativă pe astfel de comportamente, hai să ne gândim împreună ce s-ar putea întâmpla dacă începând de mâine vei înceta să-i mai hrănești comportamentul negativ. Mai exact, te vei comporta neutru, vei empatiza cu ceea ce încearcă copilul să-ți transmită și cu emoțiile lui si rămâi ferm și cald pe poziții. E foarte posibil ca în acest moment copilul tău să fie derutat, adică ”nu mai reacționezi ca până acum? Nu mai dai atenție comportamentului meu? Ia să văd” și va plusa. Comportamentul se va agrava pentru că va vrea să vadă până unde tu rămâi neutru, ce se întâmplă mai departe? Așteaptă-te la un astfel de comportament și rămâi acolo, pentru că după câteva zile în care va tot încerca să vadă dacă această fermitate chiar e reală, dacă reușești să rămâi ferm și cald, comportamentul va înceta. Și dacă nu va înceta, vei afla în modulul următor ce să faci în plus față de tot ce am discutat până acum. Înainte să îți povestesc în lecția următoare despre altă particularitate legată de comportamentul negativ intenționat, reține, te rog, din această lecție următoarele: în funcție de vârsta copilului comportamentul se va schimba mai repede sau mai greu. Apoi, în funcție de ceea ce se întâmplă în acest moment si cât de bine îi sunt satisfăcute copilului tău nevoile psihologice de bază, comportamentul se poate schimba rapid sau dimpotrivă, se poate agrava înainte să se schimbe. Te rog să ții cont de aceste particularități atunci când îți propui să folosești tehnicile pe care tocmai le-ai învățat pentru a rupe ciclul comportamentului negativ la copilul tău. În lecția următoare îți voi povesti despre felul în care copiii își manifestă mai degrabă emoțiile decât comportamentele atunci când avem de-a face cu comportamente negative intenționate."
  },
  {
    "id": 229,
    "title": "Manifestarea emoțiilor prin comportamente negative intenționate",
    "text": "Îți propun în această lecție să vedem în ce fel copiii își manifestă emoțiile, mai degrabă, decât comportamentul, pentru a-și satisface nevoia psihologică de bază sau pentru a obține exact ceea ce își doresc. Hai să luăm, de exemplu, plânsul și ce poate el să însemne. Plânsul poate să însemne la copii foarte multe lucruri: mi-e foame, mi-e somn, sunt obosit. Dar poate să manifeste și un comportament negativ intenționat. Să luăm un exemplu clasic: ești cu al tău copil în magazin și tocmai i-ai refuzat o ciocolată sau o jucărie. În acel moment copilul tău dă drumul la lacrimi. Aceasta poate fi o manifestare de putere, luptă de putere. Prin acest comportament, copilul încearcă să te facă să te răzgândești. Hai să vedem un alt motiv pentru care copiii plâng și care ar putea fi, acest motiv, comportament negativ intenționat. Ar putea plânge pentru a se răzbuna. Dacă ei știu că, faptul că tu îi vezi plângând, te doare, că îți vine să plângi la rândul tău, că te simți rănit sau vinovat, aceasta ar putea fi cauza pentru care al tău copil plânge. Pentru a te face să te simți prost, în acel moment, așa cum se simte și el. Adică, din punctul lui de vedere, o faptă rea trebuie dată înapoi. Plânsul la copii poate fi și-un mod de a atrage atenția. Să presupunem că ești în casă și lucrezi la calculator sau stai de vorbă cu celălalt adult sau gătești și copilul tău încearcă să-ți obțină atenția prin comportamente pozitive. Te invită să te joci împreună cu el, să-ți arate ceva, să îl ajuți la Lego și așa mai departe și tu, fără să te uiți la el, îi spui: \"Nu am timp acum, vin mai târziu.\" Dacă nu a reușit să-ți obțină atenția prin comportament pozitiv, va încerca să o facă prin comportament negativ și poate, în acest moment, să dea drumul la lacrimi pentru că știe că, în momentul în care asta se întâmplă, tu te vei ridica de pe scaun și te vei duce să-i oferi atenție. Deci, iată cum emoțiile copilului pot manifesta mai multe cauze. De unde știi care este cauza reală? Întoarce-te la ceea ce îți vine ție să faci. Atâta vreme cât am înțeles că un comportament negativ intenționat este unul învățat, este cât se poate de clar că al tău copil vrea reacția ta. Întreabă-te cum ai reacționat până acum și ce îți vine să faci? Foarte probabil, acest \"ce îți vine să faci\" este ceea ce-și dorește copilul să obțină. De aceea, comportamentul negativ intenționat este generat de tine sau de adulții din jurul copilului. Am să-ți mai dau un exemplu de emoție pe care copiii o pot folosi, în foarte multe feluri, pentru a obține ceea ce-și doresc. Frica. Frica poate fi reală și, dacă este reală, ce are în spate este nevoia de competență nesatisfăcută și copilul poate că a ajuns într-un comportament negativ intenționat de tip \"renunțare, cedare\". Dar poate fi folosită frica și pentru obținerea atenției. Să presupunem că ești într-o casă cu prietenii tăi și copilul tocmai îți spune că îi e frică să se urce pe scări singur și te cheamă să vii cu el până la etaj, să îl însoțești la toaletă. E un comportament pe care poate, până acum, nu l-a mai manifestat. Poate că a văzut pe un alt copil mic care este condus la toaletă, pe scări, pentru că un părinte nu și-a lăsat copilul să meargă singur pe scări, până sus la etaj. Și atunci, încearcă să vadă ce se întâmplă. Dacă a funcționat acest mecanism al fricii, pentru a te face să-i dai atenție, probabil că îl va folosi în continuare și va spune că îi e frică pentru a obține atenție. Frica poate fi folosită și într-o luptă de putere. Să presupunem că ți-ai dori ca al tău copil să doarmă în camera lui, în patul lui și tu să dormi în camera ta, în patul tău. Și la un moment dat copilul spune:  \"Mi-e frică! Sunt monștri la mine în cameră.\" Această frică poate fi una inventată pentru a te face pe tine să te muți în patul lui. Este un mecanism de putere pe care îl aplică în acest moment. Eu te-aș sfătui să-ți folosești instinctul. Întreabă-te: \"Ce încearcă copilul, real, să obțină?\", pentru că, de cele mai multe ori, ne dăm seama dacă e real acel comportament sau are un alt mecanism în spate și copilul încearcă să-și satisfacă o cu totul altă nevoie. În lecția următoare o să-ți povestesc o caracteristică extrem de importantă a comportamentelor negative intenționate. Mai exact, ciclul lor. Cum apar și încotro se duc în așa fel încât nevoia din spatele comportamentului negativ se poate modifica, în lanț, exact ca un efect domino. Ne vedem lecția următoare."
  },
  {
    "id": 230,
    "title": "Lanțul comportamentului negativ intenționat",
    "text": "Îți sepuneam că informația pe care o vei primi în această lecție este una foarte importantă, pentru că te va ajuta să înțelegi unde, în acest lanț al comportamentelor negative intenționate manifestate de copilul tău, te afli. Înainte să îți spun ce înseamnă acest lanț al comportamentelor negative intenționate, lasă-mă să-ți aduc aminte care este ordinea Nevoilor Psihologice de Bază. Exact așa cum le-am prezentat și exact așa cum sunt ele satisfăcute copilului nostru. E \"nevoia de conectare\", întotdeauna prima. Acesta este motivul pentru care este prima nevoie pe care o satisfacem copiilor noștri, prin contact fizic. O persoană, atunci când se simte iubită necondiționat, simte nevoia să ofere. Acesta este motivul pentru care nevoia de conectare este aceea pe care o satisfacem de fiecare dată în primul rând. Chiar și atunci când suntem într-o luptă de putere cu copilul, ceea ce facem este să empatizăm cu dorința pe care o manifestă. Mai apoi, este \"nevoia de competență\" pe care o satisfacem copilului în așa fel încât să se simtă capabil, să vrea, să învețe, să se dezvolte, să simtă că poate. Iar mai apoi este \"nevoia de control\". Pot să iau decizii, pot să fac alegeri, pot să fiu sursa acțiunilor mele și îmi doresc asta. E importantă această ordine. Dacă ar exista o ordine a priorităților, aceasta ar fi. Avem comportamentul negativ de tip \"atenție\", adică copilul nu are satisfăcută nevoia de conectare, de relaționare. Apoi, avem comportamentul negativ de tip \"luptă de putere\". Copilul nu are satisfăcută nevoia de conectare și nevoia de control. Mai apoi, avem comportamentul negativ de tip \"răzbunare\". Copilul nu are satisfăcută nevoia de conectare, relaționare și nevoia de autonomie, nevoia de control. Și, în ultimul rând, avem comportamentul negativ de tip \"renunțare\". Copilul nu are satisfăcută nevoia de conectare, relaționare și nevoia de competență. Asta, în principal. Există un motiv pentru care ți le-am prezentat în această ordine, pentru că, de cele mai multe ori, în această ordine apar. În contextul în care un copil nu are nevoia de conectare satisfăcută, toate celelalte comportamente apar, cele negative. Este cea mai importantă nevoie a fiecărei ființe umane, aceea de a se simți iubită necondiționat, de a aparține, de a fi unică, de a fi văzută, de a fi înțeleasă, de a aparține într-un context. În cazul nostru, familial. În momentul în care această nevoie nu este satisfăcută, apare comportamentul negativ de tip \"atenție\". Dacă nu este, în continuare, satisfăcută această nevoie de relaționare, de conectare, apar \"luptele de putere\". Dacă ele nu pot fi câștigate de către copil sau nu există cooperare din partea părintelui, apar comportamentele de tip \"răzbunare\". Iar, în acest context, de cele mai multe ori părinții, dacă nu au satisfăcut nevoile psihologice de bază ale copilului, și astfel, comportamentele negative s-au înrăutățit. Înrăutățindu-se, părinții au aplicat pedepse, copiii se simt din ce în ce mai rău față de ei înșiși, se simt incapabili, consideră că sunt persoane rele și renunță. În general, apar în această ordine și dacă avem de-a face doar cu comportamente de tip \"atenție\" înseamnă că suntem pe drumul cel bun, în sensul în care ciclul nu a ajuns până la capăt. Atunci când copiii ajung să renunțe, e mult mai multă muncă de depus în spate, pentru a întoarce piesele de domino înapoi. Ce îți propun să faci cu această informație pentru a o fixa bine. Pentru că, dacă reușești să înțelegi acest ciclu, mai departe îți va fi mult mai simplu să te întorci la cauza comportamentului copilului tău. Gândește-te la comportamentele negative ale copilului tău și identifică nevoia din spatele comportamentului și intenția lui. Mai exact, ce dorește să obțină? Vezi dacă există vreun ciclu pe care l-ai parcurs până în acest moment. Dacă nu ai ajuns cu al tău copil la aceste comportamente negative intenționate sau ele nu sunt grave, adică nu s-a ajuns la renunțare, la cedare, uită-te în jurul tău. Poate ai un prieten care are un copil despre care știi că a renunțat sau a ajuns în această zonă. Cum crezi că a ajuns acolo? Poate ai o rudă. Uită-te în jurul tău și încearcă să identifici la copiii celorlalți părinți pe care îi cunoști acest domino. S-ar putea să te ajute pe viitor și pe tine."
  },
  {
    "id": 231,
    "title": "Comportamentele negative intenționate ale adulților",
    "text": "Eu, când am aflat informația pe care urmează să ți-o prezint, am avut un mare \"Aha!\" și s-ar putea să îl ai și tu. Dar, înainte să-ți spun la ce mă refer și care e informația pe care vreau să ți-o transmit și ție, aș vrea să-ți spun și să reiau o informație pe care probabil ți-am spus-o și am reluat-o de mai multe ori. E vorba despre Nevoile Psihologice de Bază. Îți aduci aminte, fiecare persoană, fiecare ființă umană se naște cu ele și nu ne părăsesc toată viața. Acesta este motivul pentru care și tu, la fel ca și copilul tău, ai aceleași trei nevoi: nevoia de conectare, de relaționare, nevoia de competență și, nu în ultimul rând, nevoia de control. Aș vrea să-ți povestesc în această lecție despre felul în care noi, adulții, avem comportamente negative intenționate. Ce? Credei că numai copiii le au? Le avem și noi, din exact aceleași motive. Și, ceea ce îți voi povesti, te va ajuta să-ți identifici și ție comportamentele negative intenționate, nu numai față de copilul tău, dar față de ceilalți adulți din jurul tău. Hai să-ți dau un exemplu: părintele poate ridica tonul la propriul copil sau, poate, chiar îl lovește pentru a obține atenția copilului pentru că, până atunci, copilul părea că îl ignoră. Mai mult, escaladând acest ciclu, părintele poate da ordine sau poate forța copilul, sau îl poate pedepsi pentru a-și manifesta puterea, adică nevoia de control. Mai departe, părintele poate pedepsi copilul pentru a se răzbuna. Adică, tu nu ai făcut ceea ce eu am vrut, am pierdut lupta de putere și atunci mă răzbun pe tine, pedepsindu-te, restricționându-ți accesul la jucăria preferată sau lovindu-te chiar, sau trimițându-te la tine în cameră. Este tot un comportament de răzbunare din partea noastră, a adultului. Și nu în ultimul rând, părinții cedează, renunță. De ce renunță? Pentru că nu se simt competenți să gestioneze diferit relațiile pe care le au cu al lor copil. Atunci când, după plânsete, amenințări, bătăi din picior din partea copiilor, părintele spune: \"Bine, e așa cum vrei tu.\" Și noi, la rândul nostru, avem exact același ciclu: atenție, putere, răzbunare, renunțare. Aș vrea să vezi acest efect domino și într-o relație dintre doi adulți. Am să iau un exemplu al unui cuplu nefericit. Inițial, una dintre persoanele implicate în acest cuplu încearcă să obțină atenția celeilalte persoane prin comportamente pozitive și pare că nu-i iese treaba asta. Și încearcă prin modalități ceva mai zgomotoase sau începe să amenințe sau chiar să plângă, pentru a obține atenție. Apar comportamentele negative intenționate. Dacă în urma acestor încercări de a obține atenție, nevoia de conectare, de relaționare nu este satisfăcută, pentru că, nu-i așa, într-un cuplu fiecare ne dorim să fim iubiți și să putem iubi; apar certurile. Certurile între adulți nu sunt altceva decât lupte de putere. Adică: \"Eu vreau să câștig iar tu să pierzi.\" și \"Să-ți demonstrez că eu am dreptate iar tu greșești.\" Aceste lupte de putere pot escalada până la un punct în care unul sau celălalt începe să se răzbune. Ce este în spatele acestui comportament? \"O să suferi și tu așa cum am suferit și eu.\" Și încep să se arunce exact acele cuvinte care dor cel mai tare. La început, poate că e doar o ușă trântită. Tot cu scop de răzbunare este. Sau, nu-ți mai fac cafeaua dimineața pentru că știu că asta te doare, pentru că acea cafea pe care eu ți-o fac dimineața e importantă pentru tine. Sau mă fac că am uitat că aveam o cămașă de călcat pentru tine și asta te va face să intri într-o criză de timp și să nu ajungi la timp la serviciu. E un comportament de tip \"răzbunare\" și știm, la fel cum știu și copiii, să apăsăm exact acele butoane, cele mai sensibile în persoana din fața noastră. Ce se întâmplă dacă acest mecanism nu încetează și nevoile celor două persoane implicate în acest cuplu nu sunt satisfăcute? Cedează. Ceea ce se întâmplă este că, partenerii implicați în acest cuplu, cedează. Acesta este divorțul. Am ajuns într-un punct în care nu mai putem niciunul și cedăm pentru că nu avem competența necesară să rezolvăm acest conflict. E atât de mult în spate, încât nu mai știm pe unde. Asta nu înseamnă că comportamentele negative intenționate au încetat pentru că, de cele mai multe ori, adulții o iau de la capăt în luptele de putere, în ciclurile de răzbunare față de celălalt părinte, folosindu-și copilul pentru asta. Ai avut oare și tu un \"Aha!\" când ți-am povestit aceste informații? Eu le-am avut. Pentru că, de cele mai multe ori, încercăm să schimbăm comportamentele negative ale copiilor noștri dar noi le manifestăm exact la fel, prin aceleași mecanisme, cu aceleași cauze în spate. Aș vrea să-ți iei răgaz, acum, să te gândești la aceste mecanisme ale tale. Pentru că noi, spre deosebire de copiii noștri, putem să ne satisfacem cele 3 Nevoi Psihologice de Bază proactiv. Atâta vreme cât și tu, ca adult, ești conștient că ai nevoie de conectare, de relaționare, de competență și, nu în ultimul rând, de control și ai comportamente pozitive prin care îți satisfaci aceste nevoi, vei lucra tu la a rupe aceste cicluri comportamentale negative la tine. Și, dacă reușești să faci asta, relațiile din jurul tău nu pot decât să se îmbunătățească."
  },
  {
    "id": 232,
    "title": "Comportamente negative neintenționate (exemple)",
    "text": "Îți spuneam că am rezervat finalul acestui modul pentru câteva exemple de comportamente negative, în așa fel încât, să-ți fie mai simplu să le identifici pe acelea care sunt neintenționate de acelea care sunt intenționate. Și voi pleca de la cele mai comune comportamente negative. Evident, voi începe cu cele neintenționate. Copilul de un an, de exemplu, care bagă obiecte în gură. Este firesc ca un copil de un an să învețe. Faptul că bagă obiecte în gură este pentru că vrea să-și satisfacă nevoia de competență. A băga obiecte în gură îl ajută să învețe despre textura anumitor obiecte. E la fel de firesc ca un copil de această vârstă să deschidă sertare. Este la fel de firesc, deci comportament negativ neintenționat, să dea drumul obiectelor, să încerce să le spargă sau să le desfacă. Foarte mulți părinți, de exemplu, au probleme cu copiii care strică jucăriile. \"Îi cumpăr o jucărie nouă\", îmi spune părintele \"și imediat o desface sau strică\". Nu este pentru că își dorește să distrugă jucăria respectivă. Poate fi, la un moment dat, și comportament negativ intenționat, dar la această vârstă, inițial, pur și simplu vrea să vadă ce e înăuntru, cum funcționează. Copilul de doi ani care încă lovește atunci când își dorește ceva. Acest \"încă\" este pentru că nu are dezvoltat autocontrolul. E firesc, la această vârstă, să nu se poată controla în emoțiile lui și, și le manifestă exact așa cum vin. Faptul că, încă, lovește sau că, încă, se trântește pe jos sau că, încă, plânge sau împinge pe celălalt copil când vrea să stea în leagăn, este un comportament negativ neintenționat. Copilul de 4-5 ani care povestește lucruri neadevărate e un alt exemplu de comportament negativ neintenționat. Fantazează, pur și simplu. Pare minciună din afară, dar, așa cum ți-a mai spus, el aduce fantezia în realitate. Copilul de 6-7 ani care nu reușește să se organizeze dimineața. De ce se întâmplă asta? Pentru că nu are, încă, o rutină cu privire la plecatul la școală. Tot ceea ce trebuie să-și ia pentru la școală, ghiozdanul, caietele, cărțile, pixurile, totul necesită o rutină pe care, încă, nu o are. Dacă același comportament se manifestă ceva ani mai târziu, ar putea să ne punem semne de întrebare, dar la această vârstă, la 6-7 ani, e firesc ca un copil să nu se poată organiza dimineața. Are nevoie, încă, de timp pentru a învăța ce să facă. Copilul de 9-10 ani care a ieșit pentru prima dată singur cu bicicleta în parc și s-a întors fără ea. Este prima oară când își pierde bicicleta și asta s-a întâmplat pentru că nu știa și nu putea să aibă grijă de ea. Nu știa unde să și-o lege, dacă să și-o lege. Nu i-a povestit nimeni despre cum să aibă grijă de bicicleta lui și chiar dacă s-a întâmplat acest lucru, până să poată demonstra acest comportament, poate să dureze. Deci, faptul că și-a pierdut prima bicicletă este un comportament negativ neintenționat, măcar și pentru că este prima dată când s-a întâmplat acest lucru. O fată de 10 ani, de exemplu, sau 11, care vrea să iasă din casă machiată foarte strident. Este la vârsta în care începe să experimenteze machiajul, nu știe, încă, să facă treaba asta și poate că nici nu i-a fost explicat vreodată ce este adecvat sau neadecvat într-o situație sau alta. Faptul că ai văzut-o cu ruj pe față și foarte mult rimel este un comportament negativ neintenționat. Copilul de 14 ani, înaintând un pic în vârstă, care se închide în camera lui și pretinde ca, de fiecare dată când vrei să-i invadezi teritoriul, să bați la ușă. Faptul că un pre-adolescent, adolescent se închide în camera lui este un comportament normal. Că nouă ni se pare negativ, asta este cu totul altceva. Dar pe măsură ce copiii cresc, au nevoie de din ce în ce mai multă intimitate. Copilul de 16-17 ani care își cheltuie toți banii de buzunar într-o singură zi, bani de buzunar care ar fi trebuit să-i ajungă o lună întreagă. Este un comportament negativ neintenționat dacă știi că, până în acest moment, copilul nu știe să-și gestioneze banii și nu a demonstrat, consecvent, că poate să facă acest lucru. De ce este atât de important să identifici comportamentul negativ neintenționat de cel intenționat? Pentru că, de cele mai multe ori, tendința noastră este să aplicăm pedeapsa atunci când comportamentul negativ neintenționat se manifestă. Și-n momentul în care reacția noastră este aceasta, nu facem decât să lungim procesul de învățare. În plus, ceea ce putem provoca este minciuna. Despre minciună ca și comportament negativ intenționat și ce facem cu ea, am să-ți povestesc în modulul al optulea. Dar până atunci, întreabă-te de fiecare dată atunci când al tău copil manifestă un comportament negativ: \"Știe? Poate? A demonstrat consecvent că poate? E prima oară?\" Și toate celelalte întrebări pe care deja le-ai aflat. Pentru că, dacă te vei concentra pe învățare, lucrurile s-ar putea să se schimbe foarte rapid. În cele ce urmează ne vom muta în exemple legate de comportamente negative intenționate. Să vedem de unde pleacă și ce putem face diferit. Și-o să-ți ofer câteva situații specifice, comportamente negative intenționate, cu care foarte mulți părinți se confruntă, pe mai multe etape de vârstă."
  },
  {
    "id": 233,
    "title": "Comportamentele negative intenționate la copiii de la 0 la 3 ani",
    "text": "Pot avea copiii comportamente negative intenționate la 0 luni sau la 3 luni? Sigur că pot avea. Sunt intenționate, dar nu sunt negative. Ceea ce încearcă copiii este să-și satisfacă o Nevoie Psihologică de Bază. Faptul că un copil începe să scâncească, ba chiar să plângă la câteva zile, ba chiar imediat după ce l-ai născut, este pentru că-și dorește ca mama să îl ia în brațe. Nevoia pe care și-o manifestă astfel este cea de conectare, de relaționare. În primele luni de viață ale unui copil, orice fel de dorință pe care și-o manifestă este, de fapt, o nevoie și ea trebuie satisfăcută cât de repede. De aceea, am mai spus-o și o repet: copilul, când plânge, trebuie luat în brațe. Nu există răsfăț la această vârstă și nu există prea multă nevoie de relaționare sau de conectare. Cu cât îl ții mai mult în brațe, cu atât va fi mai conectat, cu atât se va simți mai iubit și mai în siguranță. Ce alte comportamente intenționate mai poți vedea la aceste vârste mici? Copilul care la 6 luni este hrănit, a trecut la diversificare și este hrănit de mama lui, de bunica, de oricine cu lingurița și începe să dea drumul obiectelor pe jos. Este deja un comportament intenționat învățat pentru că știe că, de fiecare dată, cineva se va apleca și va pune obiectul la loc, pe masă. Dacă îți dorești să înceteze acest comportament, e simplu: obiectul va trebui să rămână pe jos. Ce alte comportamente intenționate mai poți vedea? Copilul care își aruncă suzeta peste pat și începe să plângă pentru că știe că cineva va veni să-i ridice suzeta și să i-o pună la loc, în pat. Cum poți preveni un astfel de comportament, este ca această suzetă, bunăoară, să fie legată de grilajul patului cu o ață, cu o sfoară, cu un elastic, în așa fel încât să nu mai poată fi aruncată peste pat. Ți se pare că e prea mic copilul pentru a comunica cu el? Am mai spus-o și o repet, copiii înțeleg aproape fiecare cuvânt de la 8-9 luni. Mai devreme de atât înțeleg toată intenția ta, energia pe care o pui în comunicare. Nu este niciodată prea devreme să empatizezi cu al tău copil și să-i povestești ceea ce vezi că manifestă, ca și emoție, sau ceea ce crezi că își dorește. Nu este niciodată prea devreme să spui ce crezi despre comportamentul lui, care sunt valorile în care crezi, principiile sau, eventual, reguli, de ce nu? Copilul de doi ani sau până în această vârstă, care de fiecare dată când vrei să-i schimbi pampers-ul sau vrei să-l îmbraci, începe să alerge prin casă, râzând. Ce este clar la acest comportament, este că știe că reacția ta va fi să alergi după el. S-ar putea să-i poți satisface această nevoie de atenție conectându-te cu el altfel. Ce-ți propun să faci este să nu alergi după al tău copil dacă îți dorești să nu mai faci asta. Spune-i de la început că \"Știu că vrei să te joci și că îți dorești foarte mult să ne alergăm unul pe celălalt. Îți propun să ai răbdare să te schimb, să-ți schimb hainele sau să-ți pun pampers-ul, după care ne vom alerga. Nu alerg după tine să-ți pun pampers-ul\". \"Hai să ne jucăm înainte\", poate fi o variantă \"și te schimb după.\" Da? Nu amesteca alergatul după copil cu îmbrăcatul. Tot în jurul acestei vârste se poate manifesta un comportament intenționat în mașină. Mulți copii încep să plângă, să se agite, să se împingă în scaunul de mașină pentru că știu că, la un moment dat, părintele va scoate la iveală o tabletă sau un telefon, gândindu-se că, nu, copilul s-a plictisit în mașină. Și are acest comportament tocmai pentru a primi tableta sau telefonul. Dacă știi că s-a ajuns în acest punct, știi și ce să faci diferit. Ai de prevenit nevoia copilului, aceia de control în primul rând, pentru că-i vei spune care este regula, bunăoară, \"În mașină nu folosim niciun fel de gadget.\" Empatizezi cu al tău copil, \"Știu că, poate, te-ai plictisit și că nu-ți este confortabil în scaunul de mașină. Nici mie nu-mi este întotdeauna confortabil aici, lângă tine, sau cu centura pusă. Mai avem un sfert de oră și ajungem la destinație. Până atunci putem fie să ne jucăm cu degetele, fie să numărăm, fie să ne uităm pe o carte de povești\". Oferă-i alte variante, dacă ai vrea să scoți din calcul tableta sau telefonul. Un alt exemplu ar fi al unui copil de 3 ani care varsă apă pe laptopul tatălui său pentru că acesta tocmai i-a refuzat desenele animate și i-a spus că are de lucrat pe computer. De îndată ce tatăl s-a ridicat de acolo, copilul ar putea să facă asta, în scop de răzbunare. Mai ales dacă tatăl și-a manifestat, în repetate rânduri, atenția față de acest gadget. Și copilul înțelege: \"A, deci ție îți pasă de acest obiect.\" și încearcă, astfel, să se răzbune pe tatăl său. Deși este un comportament evident intenționat în această direcție sau crezi că este intenționat sau chiar ți-ai văzut copilul făcând asta, aruncând apă peste laptop, nu este unul pe care să-l duci mai departe în disciplină, pentru că este prima dată când se manifestă astfel. Având în vedere că al tău copil s-a răzbunat, este clar că trebuie empatizat cu ceea ce și-a dorit. Poate că tatăl nu a reușit să facă asta mai devreme. I se va spune copilului că, nu, \"Înțeleg faptul că ai vrut să te răzbuni și că nu ți-a plăcut că ți s-a refuzat desenul animat pe care ți l-ai dorit. Acest laptop este unul la care țin, într-adevăr, pentru că e obiectul pe care lucrez și costă foarte mulți bani. Bani pe care noi i-am putea folosi, în loc să reparăm acest laptop, pentru jucării, pentru ieșit afară, pentru mâncarea pe care o mâncăm, pentru o serie de alte lucruri mai importante sau mai plăcute pentru noi și pentru familia noastră.\" Mai departe, se poate povesti copilului ce să facă diferit data viitoare când are frustrări sau când e furios sau furioasă. Cum își poate manifesta aceste emoții altfel decât prin răzbunare. Pentru a nu întări acest comportament, este important ca tatăl sau cel care a văzut fapta copilului, să nu se inflameze și să nu se arate afectat. E asta simplu? Nu este. Mai ales dacă e vorba despre laptopul tău, care nu e dintre cele mai ieftine obiecte. În lecția următoare o să discutăm despre următoarea etapă de vârstă, între 3 și 6 ani."
  },
  {
    "id": 234,
    "title": "Comportamentele negative intenționate la copiii de la 4 la 7 ani",
    "text": "Deși eu am încercat, după cum bine vezi, să împart comportamentele negative ale copiilor noștri pe etape de vârstă, aș vrea să știi că ele nu sunt bătute în cuie așa. Ce vreau să spun cu asta? Exemplele pe care ți le dau, dintr-o etapă de vârstă sau alta, pot apărea fie mai devreme, fie mai târziu, fie niciodată. Mai mult decât atât, poți să găsești același comportament negativ intenționat de la un an până la 40. Atâta vreme cât reacțiile pe care persoana le primește sunt aceleași, de fiecare dată, sau aproximativ aceleași, comportamentul negativ nu va înceta. Acestea fiind spuse, hai să vedem ce alte comportamente negative ar putea să apară la copii pe măsură ce înaintează în vârstă. De exemplu, copilul de 3 ani care se tăvălește pe jos în magazin sau se tăvălește pe jos acasă. Orice fel de tăvălire în scopul de a primi ceea ce-și dorește este un comportament negativ intenționat. Așa cum deja ai aflat, orice fel de insistență, fie că e cu picior în pământ, fie că este cu rugăminți foarte frumoase, \"Dar te rog!\" este același lucru. E un comportament negativ intenționat, cel mai probabil. Un alt comportament interesant, și-aici ieșim puțin din sfera obișnuitului comportament, este situațional. Să presupunem că o fetiță, să o numim Maya, de 4 ani, primește acasă în vizită pe prietena mamei ei care vine cu fetița. Nu i s-a povestit despre această vizită și este cumva forțată să se joace cu fetița, adică mama îi spune \"Joacă-te cu această fetiță și împarte-ți toate jucăriile cu ea.\", timp în care mama stă cu prietena ei în bucătărie și nu au conectare, relaționare, nu se joacă, nu interacționează cu cele două fetițe. Fetița care a venit în vizită, să o numim Cristina, a venit la rândul ei cu ursulețul preferat. Ce se întâmplă în această situație este că Maya va tăia ursulețul fetiței cu foarfeca. După ce face asta, se închide în baie. Este o situație reală ce-ți povestesc acum. Se închide în baie din teama de a fi pedepsită. Cristina vine la mama ei plângând de foc pentru că ursulețul i-a fost distrus. Hai să ne uităm un pic la această situație. Care a fost cauza pentru care Maya s-a comportat așa cum s-a comportat și cum ar putea mama să gestioneze această situație? Pentru că cei mai mulți părinți, după cum probabil ți-ai imaginat, ar pedepsi-o într-adevăr pentru acest comportament. În primul rând, ar fi util să înțelegem că ea s-a răzbunat pe ursulețul Cristinei pentru că nimeni nu a întrebat-o dacă își dorește să se joace cu această fată, pe care, în paranteză fie spus, nici măcar nu o plăcea. Mama, inițial, nu i-a satisfăcut nevoia de conectare, relaționare Mayei. Mai exact, nu a respectat-o. Nu i-a spus că, în spațiul în care și ea trăiește, va veni cineva în vizită. Nu a planificat în avans această vizită și nu a obținut cooperarea Mayei pentru ceea ce urmează să se întâmple. Mai mult, Maya s-a simțit forțată, nu numai să se joace cu Cristina, dar să și își împartă jucăriile cu ea. Nu i s-a respectat un teritoriu, eventual, de jucării pe care poate că nu vrea să le împartă. Odată în plus, nevoia ei de conectare, relaționare nu i-a fost satisfăcută nici în timpul vizitei, pentru că cele două femei, nu-i așa, s-au retras în bucătărie și nu și-au petrecut deloc timp cu cele două fete. Probabil Maya s-a opus și mama, în continuare, a forțat-o să se joace cu Cristina și atunci pentru că nu i-a fost satisfăcută această nevoie de putere, de control, ea s-a răzbunat. A găsit un mecanism cât se poate de simplu iar, mai apoi, s-a ascuns în baie, de teama de a fi pedepsită. Asta poate fi o cedare, nu, o renunțare la a înfrunta un conflict pentru că nu știe să-i facă față. Nesimțindu-se competentă să ducă acest conflict, a preferat să se închidă în baie. Cum ar putea gestiona eficient mama Mayei acest conflict, această situație? Dacă eu aș fi mama Mayei, m-aș poziționa în fața ușii băii și i-aș spune Mayei așa: \"Știu că ești deranjată de faptul că nu am vorbit cu tine despre această vizită și că ceea ce ai făcut ursulețului Cristinei este pentru a-mi arăta această supărare. Aș vrea să ieși afară din baie și să stăm de vorbă. Îți promit că nu vei fi pedepsită sau că nu ți se va întâmpla nimic rău.\" Să presupunem că Maya iese afară din baie. Aș ruga-o doar să își ceară scuze față de Cristina și aș face în așa fel încât discuția ulterioară să se poarte în absența musafirilor. Nu mi-aș cere scuze în locul fiicei mele, ceea ce în general părinții fac. \"Îmi cer scuze pentru copilul meu. Era supărat, obosit, nu a mâncat suficient.\" Tot felul de scuze pe care le inventam pentru copiii noștri. Mi-aș cere în schimb scuze pentru că vizita se va încheia aici. Asta dacă nu reușim să împăcăm copiii în acel moment. Odată ce aș rămâne singură cu Maya, aș trece prin aceiași pași despre care deja știi. I-aș spune că înțeleg frustrarea ei și furia ei și că, data viitoare când vom avea musafiri, voi avea grijă să vorbesc cu ea, să o întreb ce părere are despre asta, dacă își dorește sau nu să se joace cu Cristina, ce fel de jucării e dispusă să împartă și ce fel de jucării nu este dispusă să împartă, și cum ar putea să facă diferit, în așa fel încât, să-și manifeste furia altfel. Pentru că răzbunarea Mayei ar fi cumva hrănită dacă și eu, ca părinte, aș reacționa în același fel și aș pedepsi-o. Un alt comportament intenționat care apare cel mai devreme, din experiența mea, pe la 2-3 ani, dar în general apare în contextul grădiniței sau școlii, spunem la copii între 4 și 7-8 ani este pâra. Pâra apare, în general, mai devreme în contextul familiilor în care există mai mult decât un copil, deci frații încep să se pârască unul pe celălalt și apare, ceva mai târziu, în contextul grădiniței sau chiar școlii, atunci când avem de-a face cu un singur copil. Care este intenția inițială din spatele pârei? Este atenția. Pentru că, dacă mă duc primul la părintele meu, eu voi primi atenție și șanse sunt mai mari ca mie să mi se dea dreptate. Mai apoi, mă voi lupta împotriva fratelui meu, de exemplu, pentru a-mi demonstra prin putere că eu am avut dreptate și el a greșit. Ce se poate întâmpla mai departe, dacă părintele meu nu îmi dă mie dreptate, este să mă răzbun pe fratele meu. Și așa mai departe, ciclul continuă. Deci pâra, în general, are acest mecanism inițial atenția și copiii pârăsc profesoarelor pe alți copii tot pentru a primi atenție. La școală se întâmplă destul de des asta. De ce se întâmplă? Pentru că o singură învățătoare se împarte foarte greu între 30 de copii și nevoia lor de conectare, relaționare nu este satisfăcută. Mai mult decât atât, în context școlar, mai ales și mai ales dacă e vorba despre o școală clasică, o școală din aceea \"clasică\", înțelegi la ce mă refer, copiii sunt foarte mult comparați unii cu alții și competitivitatea este una nesănătoasă. Iar în acest context mai mult, nevoia de conectare a copilului nu este satisfăcută pentru că nu se simte unic, important, văzut, valorizat. Cum poți să previi acest comportament intenționat, pâra? Mai ales dacă se întâmplă acasă și ai mai mult decât un copil. E important să satisfaci copilului sau copiilor mai mult nevoia de conectare, relaționare. În plus, ce este necesar să faci, este să stabilești reguli în așa fel încât să previi comportamentele negative între copii. Și mai mult decât atât, ce poți să faci ai învățat deja. Cum să gestionezi diferit conflictele între frați în așa fel încât să nu fii părtinitor, să nu iei partea unuia sau celuilalt, să nu le iei jucăria pentru care se ceartă, să nu-i trimiți în camerele lor și toate acele lucruri pe care ai învățat că le fac peste 85 la sută dintre părinți. Dacă știi să gestionezi diferit conflictele între copii și ei înțeleg că e despre \"cum câștigăm fiecare cât mai mult\", nu despre \"mine având dreptate și tu greșind\", acest comportament numit pâra se va diminua. În context școlar este ceva mai dificil pentru că nu este responsabilitatea ta. Așa cum profesoara nu poate gestiona conflictele sau situațiile, problemele pe care le ai acasă, așa îți este și ție dificil să le gestionezi pe acelea pe care ar trebui să le gestioneze învățătoarea. În schimb, dacă afli că al tău copil pârăște și o face des sau mult, este clar că nevoia lui de conectare, relaționare, în contextul școlii, nu este satisfăcută. Ai putea discuta cu învățătoarea, cu educatoarea lui despre ce-ar putea face diferit în așa fel încât copilul tău să se simtă mai degrabă unic, văzut, important, iubit, acceptat așa cum este."
  },
  {
    "id": 235,
    "title": "Comportamentele negative intenționate la copiii de la 7 la 11 ani",
    "text": "Îți propun să continuăm seria de exemple de comportamente negative intenționate, fie că s-au întâmplat de mai multe ori în trecut sau, poate, chiar de ani de zile, fie că sunt situaționale, generate de un context anume. Iată un exemplu. Copilul de 7-8 ani care refuză să-și închidă tableta sau un gadget. De îndată ce unul dintre părinți insistă cu privire la închiderea tabletei, copilul începe să acuze și spune părinților lui că sunt aberanți, de exemplu. Folosesc deja astfel de cuvinte, că toți prietenii lui folosesc tableta ore în șir pe zi sau de câte ori vor, că sunt răi, că nu e drept și așa mai departe. Atâta vreme cât există, din nou, vreo șansă ca el să obțină ceea ce își dorește, el va insista și nu va închide tableta. Să presupunem totuși că părinții au fost fermi și calzi în această direcție. Ce se poate întâmpla mai departe este că, un astfel de copil, poate intra în luptă de putere în alte contexte. Nu a putut aici, o va face în altă parte sau se va putea răzbuna mai târziu. Ce e important de înțeles, odată cu tableta, și ne întoarcem la modulul legat de cooperare, este să avem limite clare cu privire la cât timp poate folosi tableta, ce fel de jocuri și așa mai departe. Și în ce context, eventual. După ce își face lecțiile, dacă e vorba despre lecții. Mai apoi, e nevoie de planificare în avans, să-i spunem acestui copil cât timp mai are de folosit tableta și să folosim toate tehnicile din \"Cooperare\" în așa fel încât să prevenim o luptă de putere. Iar dacă ea a ajuns să se întâmple, ce avem de făcut este să oferim o alternativă, empatizând înainte. \"Știu că vrei să te mai uiți la tabletă sau să te joci jocul tău preferat. Timpul s-a terminat. Închizi tu tableta sau o închid eu, este alegerea ta.\" Am să-ți mai dau un exemplu, situațional de data asta. Să-i spunem Răzvan. Răzvan, de 9-10 ani, care la școală a fost acuzat de profesorul de matematică că ar fi copiat la un test. De ce? Pentru că lucrarea lui este foarte similară cu a colegului de bancă. Lucru care nu este adevărat. dar acest Răzvan a luat o notă mai mare la test decât ar fi luat în mod obișnuit și colegul lui de bancă era mai bun la matematică decât el. Acuzându-l că a copiat, profesorul de matematică i-a dat 2. Copilul a încercat să își rezolve singur problema cu acest profesor, spunându-i, argumentându-i că nu a copiat. Profesorul nu l-a crezut. Situația a rămas așa. Ce se întâmplă mai departe este că, văzând că nu a reușit să-și susțină punctul de vedere, Răzvan începe să chiulească de la ora de matematică și nu mai învață deloc. Părinții află despre această situație după ce Răzvan a acumulat deja 6 absențe la ora de mate și mai are o notă mai mică în catalog pentru că nu a mai învățat deloc. Ce s-a întâmplat cu acest comportament? El a încercat să își facă dreptate, nu a reușit și a cedat. În acest moment, copilul este în faza de cedare. Ce-ar putea să facă un părinte? Unul care nu se pricepe ar putea să pună și mai multă presiune pe Răzvan, să nu-l creadă, \"Dacă profesorul ți-a dat 2, înseamnă că e clar că ai copiat.\" și ar putea să-l pedepsească pe Răzvan pentru că a chiulit și pentru că a luat o notă mică, din nou. Pentru că tocmai înveți cum să faci diferit, iată care ar fi abordarea. Atâta vreme cât Răzvan a încercat să își rezolve singur problema care, da, era a lui; relația cu profesorul; noi încurajăm asta. Dacă noi, părinții, l-am văzut pe Răzvan învățând mai mult decât de obicei la ora de matematică, vom alege să îl credem. Putem, eventual, să testăm cunoștințele lui Răzvan, să vedem dacă într-adevăr s-au îmbunătățit, dar ar fi bine să îl credem pe cuvânt pentru că el a învățat. Ce am putea face mai mult este să mediem un conflict între Răzvan și profesor. Vom fi prezenți și-i vom spune profesorului că Răzvan a învățat mai mult și că, eventual, ar putea să dea din nou același test pentru a se convinge profesorul că nota lui se poate îmbunătăți și că, ceea ce știa până atunci, este îmbunătățit, de asemenea. Dacă nici în acest moment profesorul de matematică nu vrea să rezolve conflictul cu Răzvan și să îl lase să dea testul din nou, mergem mai departe, la director. Deja, problema nu mai este a copilului, este a noastră, a părinților. Pentru a-l scoate pe Răzvan din această stare de cedare este nevoie să aplicăm toate tehnicile pe care deja le știi, pe care le-ai învățat la \"Stima de sine\" și \"Motivația optimă\" și în plus, o să luăm \"Politica pașilor mărunți\" în așa fel încât încrederea lui Răzvan în ceea ce știe și poate să facă, relația cu profesorul, să se îmbunătățească. Ideal ar fi să ajungem într-un punct în care profesorul, eventual, să spună că \"Da, e posibil să fi greșit. Îmi pare rău, îmi cer scuze\". Cu unii profesori se poate, cu alții nu. Important este să ne aducem aminte despre ceea ce putem face noi și să facem cât de mult putem face noi. Aș vrea să îți mai dau un exemplu, de asemene real, povestit de unul dintre părinți, la unul dintre workshop-urile pe care le-am susținut. E vorba despre un băiat, de asemenea, de 11 ani care, de fiecare dată când trecea pe lângă fete, pe coridorul școlii în care învăța, le ridica fusta sau le trăgea de cozi. Și fetele, evident, îl ocoleau sau îi spuneau mereu \"Oprește-te! Nu îmi place! Încetează!\" și cu cât ele aveau acest comportament, cu atât el insista. \"Ce să facem cu acest comportament?\", m-au întrebat părinții în numele profesorilor. Hai să ne gândim împreună, care este motivul pentru care acest băiat se comporta așa? Ce încerca el să obțină, de fapt? Atenție, evident, printr-un comportament negativ. Care era nevoia nesatisfăcută? Evident, de conectare, relaționare. De ce cu fetele? Aici am explorat, împreună cu părinții, de ce se comporta acest băiat așa cu fetele și nu și cu ceilalți băieți, pe care nu-i șicana deloc. Și am înțeles că avea o relație destul de conflictuală cu sora lui, care era ceva mai mare și cu care era continuu comparat. Sora lui îi închidea mereu ușa în nas, nu împărțea lucruri cu el și era, în general, favorizată de către părinți pentru că era fata cea cuminte, care învăța bine, care învăța mult, care își făcea temele, care își făcea curățenie în cameră și așa mai departe. Iar acest băiat obținea atenție de la celelalte fete prin acest comportament negativ pentru că el, de fapt, își dorea atenție de la sora lui. În momentul în care părinții au înțeles asta și sora băiatului la fel, care era la sfârșitul adolescenței, avea aproape 18 ani, au făcut împreună un plan despre cum să-l implice pe băiat în ceea ce făcea fata, care a început, încet încet să iasă cu el, să îl prezinte prietenilor, să povestească despre el. \"Uite ce frate minunat am și ce bine mă înțeleg cu el. Și uite, semăn cu el și se pricepe la o grămadă de lucruri.\" Comportamentul acestui băiat față de fete s-a îmbunătățit vizibil în următoarele două săptămâni, pentru că a înțeles că fetele sunt ceva extraordinar. Pentru că a început să iasă împreună cu sora lui și cu prietenele acesteia, a început să înțeleagă lumea fetelor și să poată conversa diferit cu colegele lui, în așa fel încât să poată lega prietenii autentice. Iată de ce o abordare fermă și caldă, care pleacă de la cauză nu de la efect, are mult mai multe șanse să schimbe un comportament negativ. Pentru că, din nou, majoritatea părinților l-ar fi pedepsit pe acest băiat sau l-ar fi amenințat că, dacă continuă un astfel de comportament de șicanare a fetelor, ar putea să aibă consecințe foarte serioase."
  },
  {
    "id": 236,
    "title": "Comportamentele negative intenționate la copiii de la 12 ani în sus",
    "text": "Ia să vedem ce alte comportamente negative intenționate ar putea să manifeste copiii. Ele devin din ce în ce mai interesante pe măsură ce înaintează în vârstă pentru că sunt din ce în ce mai complexe. Unul dintre foarte frecventele comportamente negative intenționate la adolescenți, de data asta, ba chiar pre-adolescenți, este schimbatul în baia școlii sau la o prietenă acasă. Adică, pleacă de acasă în blugi și cu o cămașă cât se poate de decentă și în lift sau la altcineva acasă sau în baia școlii își pune cu totul alte haine. Sau fetele care se machiază strident de îndată ce ies pe ușă sau își schimbă pantofii cu unii cu toc, într-o situație în care n-ar avea ce să caute tocurile. Hai să ne gândim puțin, care este nevoia pe care un copil încearcă să și-o satisfacă astfel? Tot la atenție ne întoarcem pentru că, în felul acesta, copilul primește mai multă atenție din partea celorlalți colegi. Hai să ne gândim puțin, de ce are nevoie un copil de alte haine, de machiaj sau chiar de fumat, pentru că mecanismul este același, pentru a atrage atenția celorlalți? Pentru că nu a reușit să o facă prin comportamente pozitive. Cum putem ajuta un copil să-și satisfacă nevoia de conectare, relaționare în așa fel încât să fie descurajat, el însuși, să demonstreze astfel de comportamente? În cadrul familial, o putem face mult mai des, mult mai mult pentru că, dacă un copil se simte unic, valorizat, iubit necondiționat, nu se va compara atât de mult cu ceilalți. Iar acesta este un proces îndelungat care-i va păstra stima de sine ridicată. Mai mult decât atât, dacă lucrăm la mecanismele de motivație optimă și la stima de sine, nu la imaginea de sine, copilul nostru va fi, de asemenea, mai puțin tentat să adopte aceste comportamente pentru a atrage atenția sau pentru a-și satisface nevoia de conectare. Nu lăuda, sau dacă lauzi, laudă efortul, implică-ți copilul în ceea ce faci, arată-i că este unic, nu îl compara cu ceilalți, nu întreba ce au făcut ceilalți copii la școală atunci când îți spune, de exemplu, că a luat un 8 în teză și ceilalți cât au luat. Atâta vreme cât transmiți copilului tău sentimentul unicității și accentuezi faptul că fiecare om este unic, va fi, spuneam, mai puțin tentat să adopte astfel de comportamente. Asta este ceea ce poți face la prevenție. Dar, aici, deja comportamentul pare că se întâmplă. Asta nu înseamnă că nu poți lucra la prevenție în continuare pentru că, altminteri, problema se va adânci. Din nou, cei mai mulți părinți, când află despre aceste comportamente intenționate ale copiilor lor, fie pedepsesc, adică restricționează adolescenților accesul la tablete, la bani de buzunar, nu-i mai lasă să iasă afară sau să se întâlnească cu prietenii, fie îi fac să se simtă foarte prost, fie nu le mai cumpără astfel de haine și așa mai departe. De îndată ce am pedepsit un copil prin toate mecanismele, comportamentul nu va înceta ci va fi din ce în ce mai ascuns. În mintea copilului va fi \"Nu o să mă mai vezi. Nu mă vei mai prinde.\" Ce putem face, în schimb, este să stabilim reguli și așteptări clare pe care să le comunicăm asertiv. Și și ele ar suna cam așa, \"Poți să te îmbraci cu hainele pe care le ai în aceste condiții: când te duci la mall cu prietenii tăi, când te duci la petreceri, când ieșim împreună afară, seara într-un alt context, dar nu la școală. Sunt convinsă că poți găsi pentru la școală haine la fel de atrăgătoare, care să-ți stea la fel de bine și care să te avantajeze, dar care să fie potrivite pentru școală.\" Ce poți face pentru fiica ta adolescentă dacă a început să se machieze, este să-i cumperi un curs de machiaj. E foarte greu să te machiezi, până la urmă, și competența de a o face o va ajuta să înțeleagă ce fel de machiaj se folosește în ce fel de context și măcar, dacă o va face, o va face bine. Adică va arăta mai bine, nu mai rău. Permite-i fiicei tale să se machieze în contextele în care se poate machia și stabilește limite pentru la școală. Poate fi un gloss sau un ruj, mai degrabă puțin strident, un mascara sau un lac de unghii incolor. Hai să discutăm despre un alt subiect fierbinte în zona vârstei adolescenței: chiulitul. Sunt o serie de copii care chiulesc de la școală. Unii mai puțin, alții mai mult, alții foarte mult și părinții mă întreabă \"Ce fac cu al meu copil? Chiulește.\" Hai să ne gândim de ce chiulește un copil? În general, pentru că în afara școlii face lucruri mai interesante decât le face la școală și atunci el își satisface nevoile pe care le are, în afara acestor ore de școală. Ce am putea face pentru a preveni chiulul? E important să stabilim împreună cu copilul așteptările pe care le avem în legătură cu performanța școlară. Și acesta este, iar, un subiect pe care l-am abordat în cadrul acestui program. Mai exact, dacă eu pun multă presiune pe copilul meu în ceea ce privește școală și notele pe care le are, această presiune va duce încet, încet la cedare. În general, chiulul este un mecanism de cedare, adică nu-mi pasă, nu sunt în stare, nu mai fac. Ce putem face, iarăși, este să nu ne comparăm copilul cu ceilalți. Să stabilim un set de așteptări legate de ce poate face bine, adică să-l încurajăm în zonele lui de plus, să-i punem meditații acolo unde se pricepe cel mai bine și să acceptăm note mai puțin bune la materiile la care copilul nu manifestă interes sau pare că nu se pricepe, nu-i place, nu vrea. În momentul în care un copil înțelege \"Ok, sunt două-trei materii la care excelez sau sunt foarte bun, unde sunt încurajat și acestea sunt zonele mele de plus și, uite, acestea sunt materiile la care pot avea 7-8.\", copiii știu foarte bine cum să ajungă la acest echilibru. Dacă ai vrea să previi acest comportament, chiulul, iată ce ai putea să faci în plus: lucrează la motivația optimă a copilului tău pentru fiecare materie în parte. Nu e despre \"trebuie să înveți\" și \"trebuie să ai o notă mare\" ci e despre cum poți să găsești, în materia pe care o studiezi acum, elemente care să te ajute în pasiunile tale, acolo unde interesul tău, al copilului, este maxim. Dacă tu găsești în fiecare materie pe care copilul o studiază ceva pe care poate să-l ia și să-l folosească, fie în viața reală, de fiecare zi, fie în pasiunile lui, ai câștigat. Acesta este, iarăși, un lucru pe care îl poți face: adu cunoștințele teoretice în viața reală pentru că, de foarte multe ori, copiii se întreabă: \"La ce-mi folosește mie latina? De ce să învăț germana? Ce fac cu toate aceste date pe care le învăț?\" Dacă-l ajuți să le pună într-un context real și să-și folosească cunoștințele teoretice, va vrea să învețe mai mult, deci va chiuli mai puțin. Dacă totuși acest comportament, chiulul, se întâmplă, în loc să-l pedepsești, să pui presiune pe el, lucru pe care majoritatea părinților l-ar face; ți-aș propune să te întorci la limite, la reguli și să treci împreună cu al tău copil, care este deja adolescent, printr-un proces de rezolvare a problemei și de luare a deciziei, împreună. Mai exact, ce se întâmplă acum? Ce e important pentru mine, părinte? Ce e important pentru tine, copil? Și care sunt variantele pe care le avem la îndemână? Ce ești dispus să faci? Cum te pot eu ajuta și care este cea mai bună decizie în această direcție? Dacă totuși chiulul nu încetează sau nu se diminuează, vei afla ce să faci diferit în modulul următor."
  },
  {
    "id": 237,
    "title": "Recapitulare capitolul 8",
    "text": "Iată că am ajuns și la finalul acestui Capitol 8. Felicitări că ai ajuns până în acest moment. Știi deja o grămadă de lucruri pe care cei mai mulți părinți nu le știu. Toate aceste informații îți sunt de folos chiar dacă încă nu ai apucat să le pui în practică și să rezolvi probleme comportamentale ale copiilor tăi. Te-au ajutat să le previi și să schimbi încet, încet, la tine anumite comportamente în așa fel încât să atingi acea stare de echilibru între tine, copilul tău și între tine și ceilalți. Aș vrea să recapitulez ceea ce am acoperit în acest capitol. Este foarte important, pentru că face trecerea la disciplină. Ai văzut care este contextul în care folosești Triunghiul Competenței atunci când te uiți la comportamentele negative. Pentru că \"știu\", \"pot\" și \"vreau\", sunt condițiile pentru demonstrarea oricărui comportament. Ai văzut care sunt întrebările care te ajută să faci diferența între un comportament negativ neintenționat și un comportament negativ intenționat. Foarte mult, în acest context, ne interesează cele două verbe: \"știu\" și \"pot\". Dacă un copil nu știe încă și nu poate încă, nu a demonstrat consecvent că poate, atunci este încă într-un proces de învățare și avem de-a face, mai degrabă, cu comportamente negative neintenționate. Ai văzut că un comportament negativ neintenționat are nevoie de timp, de răbdare și de anumite tehnici. Are nevoie de un plan pe care îl pui în aplicare în așa fel încât competența să se creeze pas cu pas. În același timp lucrezi și la motivația optimă a copilului, pentru a bifa și ultima condiție, vreau. Mai mult, ai văzut că un comportament negativ intenționat este unul învățat, de tip cauză-efect și că această cauză are în spate lipsa satisfacerii uneia sau alteia dintre cele Trei Nevoii Psihologice de Bază. Tocmai de aceea, fiecare manifestare a unui comportament negativ intenționat are ca intenție satisfacerea acestor trei nevoi psihologice de bază, care nu este întotdeauna una singură și care nu e întotdeauna ușor de găsit. Ce ți-am propus să faci, este să te uiți la ceea ce-ți vine să faci și, eventual, la care a fost reacția ta sau a celorlalți adulți până atunci. Ai învățat cum să previi comportamentele negative, atât neintenționate cât și intenționate și cum să le gestionezi diferit pe fiecare dintre ele. Ți-am oferit câteva exemple de comportamente negative la copii și ce-ai putea să faci cu fiecare în așa fel încât ciclul acestui comportament să se rupă, iar comportamentul copilului să fie îmbunătățit. Poate că în acest moment te întrebi \"Bine, bine și dacă totuși comportamentul nu încetează, ce fac?\" Ne vedem în Capitolul 9 unde o să închidem, așa cum ți-am spus, acest ciclu. Adică, când tot ce am făcut până acum nu a funcționat, ce fac în loc să-l bat, în loc să-l pedepsesc, să-l mituiesc, să-l ameninț și așa mai departe? Vom vedea, într-adevăr, care este diferența dintre pedeapsă și disciplină. Ce-ți propun să faci până atunci? În primul rând, întoarce-te la comportamentele negative ale copilului tău, listează-le o dată în plus și treci din nou prin acest proces pe care l-ai învățat. Adresează întrebările pe care deja le știi și vei avea după aceea două liste, una cu comportamente negative neintenționate și una cu comportamente negative intenționate. Sunt șanse mari să nu fie 150 de comportamente. Cred că vei avea doar câteva. În al doilea rând, te invit să-ți faci un plan despre ce să faci cu cele neintenționate. Adică, cum poți să predai competențe în așa fel încât copilul tău să știe și să poată. Aici lucrezi la zona de competență și la cea de control, adică de autonomie. În al treilea rând, te invit să lucrezi pe cele intenționate. Cum le previi? Care sunt nevoile pe care le vei hrăni mai mult? Ce fel de reguli sunt necesare? Cum abordezi diferit problema, în așa fel încât să le previi și cum vei aborda problema diferit data viitoare când te vei mai întâlni cu aceeași situație? Dacă lucrezi în paralel cu aceste două liste și o faci conștient, sunt șanse mari ca aceste comportamente negative să înceteze. Ne vedem în capitolul următor."
  },
  {
    "id": 3879,
    "title": "Testare rapidă cunoștințe - Capitolul 8",
    "text": "Completează quiz-ul pentru a verifica cunoștințele și tehnicile asimilate în Capitolul 8. Durează 5 minute.  Succes!"
  },
  {
    "id": 238,
    "title": "Descriere Capitolul 9",
    "text": "Probabil că acest capitol a fost așteptat cu mare nerăbdare. Până la urmă, acesta pare motivul pentru care mulți părinți încep să învețe parenting. Mai exact: \"cum îl fac pe copilul meu să...?\", sau \"cum obțin acele comportamente pe care mi le doresc?\" Ai văzut că abordarea pe care eu am propus-o este diferită. Nu e vorba doar despre comportament, ci despre cum îl previn. Este vorba despre a înțelege și a satisface nevoile copilului și despre comunicarea eficientă. Toate aceste piese de puzzle se așază fiecare armonios la locul ei și, până la urmă, toate comportamentele negative ale copilului se diminuează. Acest Capitol este despre cum să folosești disciplina fără să-ți reproșezi mai târziu. Voi răspunde la întrebarea celor mai mulți părinți: \"Bine, bine, am făcut tot ce mi-ai spus până acum, dar comportamentul negativ nu s-a oprit. Ce să fac mai departe?\" Vei înțelege diferența dintre pedeapsă și disciplină. Sunt câteva condiții esențiale pe care va trebui să le urmezi. Vei afla cum să faci în așa fel încât disciplina să se transforme în autodisciplină pe parcursul anilor în care folosești aceste tehnici, pentru că ceea ce urmărești în final, este să crești responsabilitatea copilului tău. Se poate? Ei bine, da, se poate. Sunt nerăbdătoare să îți împărtășesc toate lucrurile care fac diferența dintre pedeapsă și disciplină."
  },
  {
    "id": 239,
    "title": "Introducere Capitolul 9",
    "text": "O sa afli diferența dintre pedeapsă și disciplină si o să găsești răspunsul la întrebarea „Ce fac când nimic de până acum nu a funcționat?”"
  },
  {
    "id": 240,
    "title": "Ce făceau părinții noștri",
    "text": "Ne întoarcem în trecut și ne reamintim ce a însemnat disciplina în copilăria noastră și cum eram pedepsiți de către părinți."
  },
  {
    "id": 241,
    "title": "Ce am învățat din ce făceau părinții noștri",
    "text": "Oare reacția părinților noștri la greșelile noastre ce fel de mecanisme a creat?"
  },
  {
    "id": 242,
    "title": "Consecințele pe termen lung ale pedepselor",
    "text": "Află de ce pedepsele nu funcționează, chiar dacă vedem o modificarea în comportamentul copilului."
  },
  {
    "id": 243,
    "title": "Adevăratul scop al pedepselor",
    "text": "Am vrea ca ai noștri copii să nu mai greșească, acesta să fie oare de fapt rezultatul și scopul pedepsei?"
  },
  {
    "id": 244,
    "title": "Cei 4 R ai pedepselor",
    "text": "Care sunt cele 4 comportamente negative pe care le provoacă pedeapsa? Rebeliunea e unul dintre ele..."
  },
  {
    "id": 245,
    "title": "De la situație la consecințe",
    "text": "Cum ajungi de la o situație la reacție și consecințele ei și ce rol are pedeapsa în modificarea reacției negative."
  },
  {
    "id": 246,
    "title": "Cele 3 convingeri ale disciplinei",
    "text": "Ce convingeri are un părinte care alege disciplina în loc de pedeapsă."
  },
  {
    "id": 247,
    "title": "Cei 4 R ai disciplinei",
    "text": "Îți spuneam că există 4 „R” și pentru disciplină, mai exact, 4 condiții pentru ca disciplina să funcționeze și să nu fie transformată în pedeapsă. Vom lua pe rând fiecare condiție și îți voi da foarte multe detalii în așa fel încât să știi să pui în practică fiecare condiție. Acum să le vedem pe toate cele 4. Prima condiție și primul „R” este că disciplina este revelată din timp, ori de câte ori este posibil. Adică spune-i copilului ce urmează să se întâmple dacă alege un anumit comportament. Al doilea „R” și a doua condiție este că disciplina este relaționată logic la comportament. Consecința este logic legată de un comportament pe care copilul îl alege sau îl demonstrează. A treia condiție, al treilea „R”, este că această disciplină este rezonabilă ca durată de timp sau ca intensitate. Atâta vreme cât scopul este învățarea, ceea ce ne interesează este să plecăm de la cea mai mică consecință posibilă, din punctul de vedere al timpului, în așa fel încât să avem de unde crește. Îți voi da și aici mai multe detalii. Al patrulea „R”, deci a patra condiție, este că disciplina este respectuoasă, atât pentru copil, cât și pentru părinte. Ceea ce ne interesează este învățarea, așadar nu vom rușina copilul, nu-l vom umili, nu-l vom pune în situații neplăcute. Îți propun să luăm pe rând fiecare „R”, fiecare condiție. Am să-ți explic cum să pui în practică concret aceste condiții, în așa fel încât să te asiguri că ceea ce faci este disciplină, și nu pedeapsă."
  },
  {
    "id": 248,
    "title": "Disciplina este revelată",
    "text": "Află de ce trebuie să îi spui copilului dinainte ce urmează să se întâmple dacă alege să demonstreze un comportament."
  },
  {
    "id": 249,
    "title": "Disciplina este relaționată logic la comportament",
    "text": "Disciplina este relaționată logic la comportament. Aș vrea să ne uităm împreună din nou la pedepse. Ele sună cam așa: „M-ai mințit, nu-ți mai fac desert!”, „Nu ți-ai făcut temele, nu mai ieși afară.” „M-ai lovit, nu-ți mai citesc povestea de seară.”, „M-ai lovit, îți iau tableta.” „M-ai lovit, nu-ți mai fac desert”. Vezi vreo problemă cu toate aceste consecințe? În afară de faptul că nu i s-a spus copilului dinainte ce urmează să se întâmple, care este legătura dintre „m-ai lovit” și „nu-ți mai fac desert”? Vezi vreo legătură logică între „m-ai lovit” și „nu-ți mai dau tableta”? Nu o vezi, pentru că nu există niciuna. O dată în plus, copiii spun: „Dar nu e drept!” Și nu, nu e! În viața noastră reală de adulți, atunci când demonstrăm un comportament, ne asumăm o consecință care este logic legată de comportament. Aceasta este al doilea „R”, a doua condiție a disciplinei, și este una foarte importantă: „consecința este relaționată logic la comportament”. Este „related” adică, este logică. Dacă nu este, înseamnă că tot ceea ce ne propunem să facem este să provocăm suferință copilului. Majoritatea părinților aplică aceleași 2, poate 3 consecințe negative la toate comportamentele copilului. Știu că-l doare pe copil să i se ia tableta. I se va lua tableta și pentru că nu-și face temele și pentru că nu-și face curat în cameră și pentru că minte și pentru că lovește și așa mai departe. I se va lua tableta pentru toate acele comportamente negative, fie ele neintenționate sau intenționate. Acesta este motivul pentru care pedeapsa nu ne ajută să generăm responsabilitate. Responsabilitate înseamnă că înțeleg ce îmi asum și aleg atât comportamentul, cât și consecința lui. Consecințele sunt de 2 feluri: 1) Primele consecințe sunt naturale adică, se întâmplă fără intervenția părintelui. 2) Al doilea tip de consecințe sunt logice adică, apar odată cu implicarea părintelui. Ori de care ar fi, vom căuta de fiecare dată ca ele să aibă legătură directă cu ce comportament a demonstrat copilul. Am să-ți dau 4 exemple de consecințe naturale. Primul exemplu de consecință naturală: dacă alegi să ieși în tricou afară când sunt 10 grade, înseamnă că alegi să-ți fie frig. E clar că o să-i fie frig în tricou. Indiferent de intervenția mea sau nu, ție oricum îți va fi frig, copil; este o consecință naturală, așa-i? Al doilea exemplu de consecință naturală: dacă alegi să dai drumul acelui obiect pe jos, el se va sparge. Adică, sigur se va sparge, pentru că este din sticlă, iar podeaua este din ciment. E o consecință naturală. Nu trebuie să intervin eu, părintele, în asta, căci se va întâmpla oricum. Al treilea exemplu de consecință naturală: dacă alegi să-ți iei jucăria la școală, profesoara o va păstra până la sfârșitul programului, pentru că știi, nu sunt permise jucării în școală. Așadar, e o consecință naturală, care se va întâmpla fără intervenția mea, a părintelui. Sigur, este intervenția unui adult, dar acel adult nu face decât să urmeze o regulă care este deja comunicată, așadar, revelată din timp. Al patrulea exemplu de consecință naturală: dacă alegi să nu-ți speli farfuria acum, ea se va usca. Adică, e foarte dificil să speli un gălbenuș de ou întărit pe farfurie, dar este alegerea ta. Dacă alegi să nu o speli acum, înseamnă că alegi să depui mai mult efort atunci când o vei spăla. Consecințele logice sunt acelea pe care părintele le influențează, în așa fel încât să sporească învățarea. Hai să-ți dau 4 exemple de consecințe logice. Primul exemplu de consecință logică: dacă un copil trebuie să ia autobuzul pentru a ajunge la școală, eu pot să-i spun copilului: „Dacă alegi să pierzi autobuzul, pentru că nu te trezești la timp, înseamnă că alegi să mergi pe jos, pentru că eu nu te pot duce până la școală cu mașina”. E o consecință logică pe care eu aș fi putut-o influența dacă aș fi ales să salvez copilul și să-l duc eu la școală. Al doilea exemplu de consecință logică: „Dacă alegi să tărăgănezi ceea ce ai de făcut acum, înseamnă că alegi să stai mai puțin afară, pentru că nu vei mai avea la fel de mult timp. Eu nu te voi putea lăsa să stai mai mult afară, pentru că la ora 8:30 ne așezăm la masă, iar apoi te vei culca.” E o consecință logică pe care eu, părintele, o pot influența. Al treilea exemplu de consecință logică: „Dacă alegi să nu-ți duci hainele la coșul de rufe murdare, înseamnă că alegi să nu le ai curate, pentru că eu nu voi face asta pentru tine. Nu le voi lua din cameră să ți le duc eu la spălat.” Al patrulea exemplu de consecință logică: „Dacă alegi să întârzii astăzi, înseamnă că alegi ca mâine să intri în casă mai devreme, cu exact același timp pe care îl întârzii astăzi”. Îți voi da suficient de multe exemple până la sfârșitul acestui capitol, în așa fel încât să poți găsi consecințe logice, atât naturale, cât și așezate de tine, pe care le poți influența, în așa fel încât să poți preda disciplină și nu pedeapsă. Dar, până atunci, hai să vedem din nou dacă toate acele consecințe, numite pedepse până acum, pe care le-ai aplicat copilului tău, sau care au fost aplicate asupra ta, au avut această condiție îndeplinită. Au fost acele consecințe legate logic de comportament?"
  },
  {
    "id": 250,
    "title": "Disciplina este rezonabilă",
    "text": "„Nu mai ieși o săptămână din casă!”, „Nu te mai las toată vara să mergi pe bicicletă!” „O să-ți arunc televizorul pe fereastră!”, „Nu mai vorbesc cu tine toată ziua!” Cât de rezonabile sunt toate aceste consecințe? Să ne gândim la acele momente în care am auzit, la rândul nostru, aceste declarații din partea părinților sau atunci când am spus copiilor noștri asta: „Nu te mai iau niciodată cu mine la o nuntă, că nu știi să te comporți!” Ce înseamnă acest „niciodată” sau „întotdeauna”, „o săptămână întreagă”, „toată vara”? S-a întâmplat oare vreodată să arunci televizorul pe fereastră? Să nu-ți mai lași copilul toată vara afară? Să nu-l mai iei niciodată la o nuntă? De fapt, nu! Sunt doar amenințări. Poate că se întâmplă data viitoare sau pentru 2 zile, dar nu se întâmplă pe durata de timp pe care noi am declarat-o copilului. Disciplina este rezonabilă. Acesta este motivul pentru care disciplina nu se face la nervi. E nevoie să gândești înainte. Dacă nu îți iei timp să gândești, exact asta îți vine să spui: „Niciodată! Întotdeauna! Nu mai ieși din casă! Să nu te mai văd!” Hai să ne gândim așa: care este cea mai mică consecință posibilă la primul comportament negativ intenționat al copilului tău? E nevoie să plecăm de la cea mai mică consecință, în așa fel încât să avem de unde crește, pentru a nu schimba mereu consecințele. Ți-am spus că asta este una dintre problemele pedepselor: „m-ai mințit, îți iau tableta”, „m-ai mințit, nu-ți mai fac desert”, „m-ai mințit, nu-ți mai citesc povestea”, „m-ai mințit, nu mai ieși din casă” și așa mai departe. Știi, stau de vorbă cu mulți adolescenți, întrebându-i ce simt și ce gândesc față de tehnicile pe care eu le predau părinților. Unul dintre ei mi-a spus așa: „Astăzi am făcut o boacănă cât casa și sunt foarte curioasă (era vorba despre o fată) ce-mi mai face mama (acest „mai” e foarte important), ce mai inventează ca pedeapsă? Tableta mi-a luat-o, telefonul mi l-a luat, nu mă mai pot uita la televizor, nu mai am bani de buzunar și în general nici la Mall nu mai pot ieși cu prietenii. Sunt foarte curioasă ce mai inventează mama”. Ei se și amuză pe tema părinților lor care încearcă disperați să-i facă să se oprească. Ei realizează că nu e drept, că nu are nicio legătură și, până la urmă, nu le mai pasă. Adică, ce să le mai ia? De aceea, disciplina trebuie gândită pentru a păstra aceeași consecință logică la un comportament și, din nou, să avem de unde crește. Plecăm de la cea mai mică consecință, pentru a avea de unde crește. Gândește-te la sistemul punctelor auto, bunăoară. Ai greșit o dată, primești un punct, apoi două puncte, apoi trei puncte, până când ți se ia carnetul. Acesta este mecanismul pe care îl vom folosi și noi atunci când aplicăm disciplina, asta ca să nu tragem cu alice în gol. Mai mult decât atât, adu-ți aminte: noi ne concentrăm pe învățare, așadar, dacă un copil nu va ieși toată vara cu bicicleta, dacă niciodată nu-l mai luăm la o nuntă, când va avea el șansa să fie pus din nou în aceeași situație, pentru a demonstra că a învățat ceva? Scopul este învățarea. Cu cât copilul poate demonstra mai repede că și-a schimbat comportamentul, cu atât rezultatele sunt mai bune. Înainte să vedem ce înseamnă al patrulea „R”, „disciplina este respectuoasă”, ți-aș propune să te gândești din nou la acele consecințe pe care tu le aplici copilului tău sau care au fost aplicate asupra ta. Au fost ele rezonabile? Sunt rezonabile? Sunt rezonabile? Ai auzit și tu vreodată „niciodată”?"
  },
  {
    "id": 251,
    "title": "Disciplina este respectuoasă",
    "text": "Pe lângă faptul că scopul pedepsei este suferința, ea implică de cele mai multe ori și alte sentimente sau emoții atașate: sentimentul de vinovăție sau de umilință sau de rușine. Aceste mecanisme s-au folosit ani de zile pentru a-i face pe oameni să înceteze un comportament negativ sau să le fie teamă de consecințe de tipul: „O să te faci de rușine” sau „Mă faci de rușine”. Copiii au fost și sunt în continuare umiliți, de la a fi scoși în fața clasei și făcuți de rușine, până la a fi lăsați uzi, în parc, pentru a nu mai face pe ei altă dată. Copiii au fost umiliți și sunt în continuare, pentru că aceste mecanisme din spate ne fac să reacționăm pe baza acelorași pietre pe care și noi le-am primit în propriile „ghiozdane”. De aceea, a 4-a condiție, al patrulea „R”, pentru a face disciplină, în locul pedepsei, este să aplicăm consecințe respectuoase. Nu umilim copilul, nu-l învinovățim, nu-l scoatem pe balcon să-i fie frig, nu-l scoatem în fața clasei, nu-l vom face de rușine, nu va spăla wc-ul cu periuța de dinți sau mai știu eu ce alte mecanisme inventive vor găsi unii părinți pentru a-și umili copiii și pentru a-i face să sufere. Scopul este, din nou, învățarea, nu suferința. Acest „R”,  „consecință respectuoasă”, se aplică și pentru părinte. Adică, această consecință este respectuoasă atât pentru copil, cât și pentru părinte. Aș vrea să-ți spun, mai exact, la ce mă refer. Suntem, de exemplu, cu al nostru copil într-un restaurant și el nu se comportă așa cum ne-am dori. Dacă noi i-am spune copilului: „Dacă nu te potolești, plecăm acasă”, copilul probabil că abia așteaptă. Asta nu este respectuos pentru noi, pentru că noi, adulții, vrem să fim în restaurant, nu să plecăm acasă. Încă o consecință puțin respectuoasă pentru părinte: dacă-ți închizi adolescentul în casă, o lună de zile, să spunem, asta poate fi lipsit de respect pentru tine. E foarte dificil să stai o lună întreagă în casă cu adolescenți cărora nu le lași spațiu să facă nimic. Cred că această condiție a fost flagrant încălcată pe parcursul anilor care au trecut în spatele nostru, pentru că, de cele mai multe ori, exact asta s-a urmărit: umilirea. Înainte să mergem mai departe, ți-aș propune să te gândești la consecințele pe care tu le-ai aplicat comportamentelor negative ale copilului tău. Au fost ele respectuoase? Sunt respectuoase? Dar consecințele pe care părinții tăi le-au găsit pentru comportamentele tale? Au fost respectuoase?"
  },
  {
    "id": 252,
    "title": "Beneficiile pe termen lung ale disciplinei",
    "text": "De la ruperea comportamentului negativ, până la obținerea echilibrului între părinte și copil, descoperă toate avantajele disciplinei."
  },
  {
    "id": 253,
    "title": "Greșeala, oportunitate de învățare",
    "text": "Învățarea din propriile greșeli este extrem de importantă pentru parcursul nostru de mai târziu, către autodisciplină și responsabilitate."
  },
  {
    "id": 254,
    "title": "Disciplina preventivă",
    "text": "Intenția noastră, obiectivul nostru este de a satisface continuu cele 3 Nevoi Psihologice de Bază. Iată care este abordarea disciplinei preventive. Să presupunem că al tău copil își dorește să iasă afară într-o îmbrăcăminte neadecvată. Primul lucru pe care-l vom face este să empatizăm cu această dorință. Asta știi deja, sună cam așa: „Cred că vrei să ieși în tricou și ți se pare că afară este la fel de cald ca și în casă. Cu toate acestea, afară este mult mai răcoare. Ce s-ar putea întâmpla dacă ieși afară îmbrăcat în tricou, iar afară sunt 10 grade? Ce crezi că s-ar putea întâmpla?” Primul pas: disciplina preventivă înseamnă, în primul rând, să empatizezi cu ceea ce îți transmite copilul tău, o dorință sau un refuz. Al doilea pas: ajută-l să înțeleagă care sunt consecințele propriului comportament, înainte ca acestea să se întâmple. În acest fel, tu satisfaci copilului tău Nevoia de Competență, pentru că îi ceri părerea, adică, manifești încredere în punctul lui de vedere. Pe de altă parte, el are opțiuni, poate să decidă și poate veni cu răspunsuri clare și cât se poate de simple: - Ar putea să-mi fie frig. - Ok. „Și, dacă îți este frig când ieși afară, ce s-ar putea întâmpla?” „Păi, o să tremur.” „OK, o să tremuri într-adevăr. Și cum o să te simți când vei tremura?” „Păi, n-o să-mi placă...” „Ok. Și, dacă tremuri multă vreme și îți este frig, oare ce altă consecință ar putea să apară?” Și copilul se gândește... „Aș putea să răcesc.” „Într-adevăr, ai putea să răcești. Și, dacă răcești, cum o să te simți?” Cred că ai înțeles ideea! După care ne ducem mai departe: „Ce-ai putea să faci în așa fel încât să nu-ți fie frig când ieși afară?” „Aș putea să-mi iau un pulover.” „Ai putea, ar fi o opțiune. Ce altă opțiune mai ai?” „Păi, aș putea să mă îmbrac cu totul sau aș putea să-mi iau un pulover de rezervă. Sau aș putea să ies pe balcon și să văd cum e afară și să mă îmbrac adecvat cu vremea de afară.” Știu, toată această abordare durează mult mai mult decât: „Pune-ți puloverul pe tine acum!” Durează mai mult, pentru că e nevoie de întrebări, în așa fel încât să îl ajuți pe copilul tău să gândească pașii următori și consecințele lor. Ce înseamnă disciplină preventivă? Înseamnă să adresezi întrebări: ce s-ar întâmpla dacă și cum te-ai simți dacă, cum poți să previi asta, ce alte opțiuni mai ai? Îți mai dau un exemplu: copilul tău refuză să-și facă curățenie în cameră. În primul rând, empatizezi cu refuzul copilului tău: „Înțeleg că nu vrei să-ți faci curat în cameră. Până la urmă, este responsabilitatea ta, este camera ta. Hai să ne gândim (și folosești un pic de umor în asta) ce s-ar putea întâmpla dacă tu nu-ți mai faci curat pe parcursul mai multor zile în camera ta? Hai să ne gândim ce s-ar putea întâmpla!” „Păi, s-ar umple camera de jucării, s-ar putea umple camera de haine...”, „Ok. Și ce altceva s-ar mai putea întâmpla?” „Păi, ar putea să fie foarte multe firimituri pe covor.” „Interesant! Într-adevăr, ar putea să apară multe alte mizerii pe covor și asta ce consecință ar putea să aibă? Sunt convinsă (și folosești umorul mai departe) că furnicilor le-ar plăcea foarte mult la tine în cameră. Ba mai mult decât atât, când dormi, să se urce așa pe piciorul patului și să înceapă să se plimbe pe tine și ție ți-ar plăcea asta. Cred că ai dormi mult mai bine. Hai să ne mai gândim ce s-ar mai putea întâmpla după ce a trecut o săptămână și jumătate, poate două, de când nu ți-ai mai făcut curat...” Și tot așa. Dacă reușești să alternezi umorul cu întrebările despre viitor, consecințe, cum s-ar gândi copilul, ajungi până la urmă la acele răspunsuri pe care tu i le-ai putea oferi de-a gata: Adică: „Dacă nu-ți faci curat la tine în cameră, o să te mănânce șobolanii și-o să te umpli de gândaci!” Da, până la urmă tot acolo ajungem, dar, cu abordarea de mai sus, toate aceste răspunsuri vin de la copil. Atunci când se întâmplă asta, nu numai că el gândește, dar își va asuma consecințele propriilor alegeri, va evita aceste consecințe, pentru că le vede singur, le-a vizualizat, le-a gândit. În plus față de asta, nu i-au fost impuse nici comportamentele, nici consecințele. Ai lăsat la el decizia. Sper că ai prins umorul din spatele consecinței: „O să te umpli de gândaci și camera ta va plină de șobolani”. E un umor acolo, evident. Dar, până la urmă, foarte mulți dintre noi am auzit toate aceste lucruri când eram copii. Poate tu nu, dar sigur cineva din preajmă a auzit în generația ta: „Dacă nu înveți, o să ajungi măturător de stradă...” „Cineva trebuie să dea și cu mopul...” Ca o scurtă recapitulare, am vorbit până acum despre primul pas, empatizează, și al doilea pas, ajută-l să înțeleagă care sunt consecințele propriului comportament, înainte ca el să se întâmple. Pasul al treilea: ghidează întrebările pentru a-l face pe copil să ajungă singur la concluziile despre ce e nevoie să facă în diferite contexte. Să ne gândim cum am putea face în așa fel încât, cu ajutorul întrebărilor, copilul să ajungă în același punct: „Ok, înțeleg că nu vrei să înveți. Să vedem ce se poate întâmpla dacă și astăzi și mâine și poimâine și peste un an și peste doi, tu refuzi să înveți! Să vedem ce știi acum, ce vei ști peste doi ani, ce vor ști colegii tăi peste doi ani, ce fel de oportunități vei avea și ce vei face cu toate aceste oportunități! Și, presupunând că te vei duce la un interviu, oare ce s-ar întâmpla?” Și tot așa. Folosește-ți umorul, dar nu în exces, pentru că scopul nu este sarcasmul. Scopul este, într-o manieră relaxată, să-l ajuți pe copilul tău să gândească pe termen mai lung. Adu-ți aminte! Acesta este un aspect la care copiii noștri încă nu se pricep. Cu cât sunt mai mici, cu atât este mai adevărat ce spun acum. Nu pot vedea pe termen lung. Ei pot vedea ce se întâmplă mâine sau pot vedea rutinele de fiecare zi. Peste câțiva ani e prea departe. Într-adevăr, e departe acest viitor, dar, dacă îi ajutăm, e ca și cum am construi împreună o poveste, iar această poveste poate merge într-o direcție sau poate merge într-o altă direcție. „Și știi ceva, dragul meu copil? Este alegerea ta!”"
  },
  {
    "id": 255,
    "title": "Consecințele naturale",
    "text": "Cum îl ajută pe copil să înțeleagă consecințele naturale?"
  },
  {
    "id": 256,
    "title": "Consecințele logice",
    "text": "Află de ce acestea sunt întotdeauna ultima soluție."
  },
  {
    "id": 257,
    "title": "Consecințele logice: un exemplu concret",
    "text": "Îți prezint un exemplu de la cap la coadă despre cum să aplici disciplina prin consecințele logice."
  },
  {
    "id": 258,
    "title": "Mai mult decât „îmi pare rău” – reguli simple",
    "text": "Am învățat pe parcursul mai multor ani, din discuțiile pe care le am cu mii de părinți și din observație directă, că sunt 2 lucruri pe care copiii sunt învățați să le facă în momentul în care greșesc. Primul lucru este să lovească obiectele de care s-au lovit. Acesta este un comportament foarte mult preluat de la bunici. Adică, copilul merge prin casă și se izbește de-o masă și începe să plângă, pentru că-l doare. Vine bunica și începe să lovească colțul mesei: „Na! Na! Na! Să lovim masa!” Sau copilul merge ce merge, se împiedică de covor și cade. „Na! Na! Na la covor.” Foarte mulți copii învață să lovească obiectele de care se lovesc. Acesta este un aspect și o să mă întorc la el să spun de ce nu este bine să facem așa. Al doilea lucru pe care copiii îl învață, încă de mici, încă dinainte să poată vorbi, este să-și ceară scuze. Copilul aruncă pe jos un obiect, părintele spune: „Cere-ți scuze pentru asta!” Copilul vorbește urât. „Te rog să-ți ceri scuze!” Copilul lovește un alt copil sau pe propriul părinte. „Te rog să-ți ceri scuze pentru comportamentul tău!” Adică, „Arată-mi că-ți pare rău.” Și copiii învață să spună „îmi pare rău!”, „scuză-mă!”. Îți propun să ne uităm la aceste 2 lucruri pe care copiii le învață. În mintea celor mai mulți părinți, asta înseamnă repararea greșelii. Adică, dacă eu îmi învăț copilul să lovească obiectul de care s-a lovit, gândind pe termen lung, ce-l învăț să facă de fapt? Îl învăț, în primul rând, să nu-și asume partea de greșeală. Până la urmă, masa nu are nicio vină că era în drumul copilului. Copilul învață să dea vina pe celălalt, pentru ceea ce face el, adică: „Nu e vina mea, e vina mesei”. În al doilea rând, copilul învață să lovească când este lovit. Dacă eu îmi învăț copilul să lovească masa când el se lovește de masă și masa nu are nicio vină, de ce m-aș mira că, mai târziu, când va fi lovit de către un alt copil, în fugă, prin parc, copilul meu îl lovește pe acela? Dacă eu am transmis mesajul: „ești lovit, lovește!”, copilul va face același lucru. E foarte posibil să-i lovească pe ceilalți când va fi lovit, fizic sau verbal. E un comportament pe care l-am sădit noi înșine. Așadar, rogu-te, dragă părinte, dacă ești în acea etapă de vârstă cu al tău copil, nu lovi obiectele de care copilul tău se lovește. Hai să ne întoarcem la „îmi pare rău”, „te rog să-ți ceri scuze!”. Ce învață copilul în momentul în care i se cere asta? „A! dacă spun îmi pare rău, îmi cer scuze, gata, am scăpat. E simplu, s-a reparat greșeala, nu mai am nimic de făcut. Toată lumea e veselă și gata. Și exact asta fac cei mai mulți dintre ei: pocnesc, smulg, vorbesc urât, după care părintele se uită așa sau cere: „Te rog să-ți ceri scuze pentru comportamentul tău!” și copilul spune: „Scuze! Am greșit! Îmi pare rău!” și gata, a plecat. Ce învață cu adevărat copilul din acest comportament? Învață să se eschiveze. Am spus îmi pare rău și gata, s-a rezolvat. Știi ceva, nu este suficient. E important să-ți ceri scuze, da, dar nu este suficient. Să ne uităm împreună peste câteva reguli simple, pe care le poți instaura la tine în casă și în legătură cu copilul tău, în așa fel încât el să se revanșeze și să-și repare cu adevărat greșeala. Scopul este în continuare învățarea și concentrarea pe pașii următori. Pe ecran vezi acum 7 reguli simple pe care le poți repeta copilului tău: 1. Cine o scapă trebuie să o ridice. 2. Cine o strică trebuie să o repare sau să o înlocuiască. 3. Cine o pierde trebuie să o găsească sau să o înlocuiască. 4. Cine a lăsat-o aprinsă trebuie să o stingă. 5. Cine a lăsat-o deschisă trebuie să o închidă. (ne referim la ușă, desigur) 6. Cine varsă trebuie să șteargă. 7. Cine a rănit trebuie să își ceară scuze, să ajute la vindecare și să se revanșează față de cealaltă persoană. Până la urmă, sunt consecințe logice. Dacă al tău copil a vărsat o cană pe jos și pe jos este plin de apă, nu este suficient să spună „Scuze!” și să plece de lângă tine. El a făcut acea baltă pe jos. E logic, este și parte din disciplină, să ajute și el la strângerea apei, chiar dacă este prea mic, sau să o facă singur, dacă este destul de mare. De unde se începe acest proces? Dacă copilul are un an și a vărsat ceva pe jos, mâncare sau apă, punem o cârpă pe jos, mâna copilului pe cârpă și mâna noastră peste a copilului și-l ajutăm să strângă în timp ce spunem exact asta: „Cine varsă strânge!” Copilul a intrat încălțat în casă și sunt urme de noroi prin toată bucătăria. „Cine a făcut urmele de noroi pe jos mă aștept să le strângă și eu sunt dispusă să ajut la asta.” În momentul în care copilul învață să se revanșeze și să-și repare greșeala, învață să și-o și asume. Asta este foarte important. Altminteri, va spune „Scuze!”, o va băga sub preș sau va da vina pe altcineva, fie se va aștepta ca tot timpul altcineva să repare sau să curețe în urma lui. Atunci când copilul tău rănește un alt copil, fizic, a spune „Îmi pare rău!” este doar primul pas. Învață-l să se revanșeze față de acel copil. De exemplu, să se uite la rană, să aducă gheață, dacă suntem într-un context în care se poate face asta, să îmbrățișeze sau să ia în brațe, să se ofere, eventual, să-i care acelui copil ghiozdanul sau geanta câțiva metri, să-i facă un desen sau să-i aducă o floare data viitoare. Învață-l să facă ceva în plus față de „Îmi pare rău!”, adică să-și manifeste regretul, nu doar să-l rostească."
  },
  {
    "id": 259,
    "title": "Oferă opțiuni: formularea corectă",
    "text": "Pentru a hrăni Nevoia de Control sau  Autonomie a copilului, adică, pentru a-i da posibilitatea să aleagă, pentru a putea decide, pentru a fi sursa propriilor acțiuni, este necesar să-i dăm lui decizia, atât pentru comportament, cât și pentru consecința acestuia. Știu că am spus asta deja, dar o voi repeta. Atâta vreme cât îi oferi opțiuni copilului tău, el simte că poate lua decizia. Nu mai ești tu lupul cel rău care îl controlează și care i-o ia sau care i-o dă, care i-o smulge sau care aplică acea restricție într-o direcție sau alta. După cum ai văzut, formularea corectă nu este: „Dacă te mai văd, ți-o iau”, „Dacă nu-ți strângi jucăriile, nu-ți mai cumpăr altele”, „Dacă nu vii acum la masă, o să dormi nemâncat”. Sunt logice consecințele pentru toate cele 3 exemple. Cu toate acestea, formularea nu este una corectă și insist foarte mult la această formulare corectă pentru că doar ea satisface Nevoia de Control sau Autonomie a copilului. Care este formula corectă? „Dacă alegi comportamentul, înseamnă că alegi și consecința.” Și închei cu: „Tu alegi! Tu decizi! Asta este ceea ce vrei?”. Îi oferi mereu copilului tău opțiuni. „Dacă alegi să mergi cu bicicleta pe șosea, înseamnă că alegi să duci bicicleta în casă. Asta este ceea ce vrei?” Ce fel de alte opțiuni putem gândi? E important să oferim opțiuni care se pot întâmpla și care sunt respectuoase și pentru noi dacă le ducem la îndeplinire. Altmiteri, vor suna a pedeapsă. De exemplu, dacă spunem: „Dacă nu te așezi acum la masă, o să te culci nemâncat!” este ora 5 dupa-amiaza; nu putem aștepta ca, până la culcare, copilul să nu mai mănânce nimic. În momentul în care rostesc asta, o fac de regulă la nervi, pentru că nu se va putea întâmpla ca, între ora 5 și ora 22, copilul să nu mănânce nimic. Dacă tot ceea ce fac este să ameninț, drept consecință eu îmi pierd credibilitatea în fața copilului meu, iar copilul își va pierde încrederea în mine. Data viitoare va spune: „Da, da, da, lasă, își bate mama gura de pomană...” Dacă în același context al mesei eu îi spun copilului: „Mănâncă-ți mazărea sau pleci de la masă!”, copilul abia așteaptă să plece de la masă, ca să scape de mazăre. Se ridică de la masă și o ia către camera lui, iar eu nu pot să mă întorc și să-i spun: „Întoarce-te la masă acum și mănâncă-ți mazărea!”. Ce vreau să spun cu asta este că e important să nu aplicăm disciplina la nervi. Gândește înainte să rostești o amenințare de acest fel, care te va face să fii pus într-o situație pe care nu ți-o dorești. Iată un alt exemplu. Dacă-i spui copilului tău la o nuntă: „Dacă nu te comporți suficient de bine, plecăm acasă!”, copilul se va gândi: „Da, vreau acasă”. Așadar, dacă nu se va comporta suficient de bine, va trebui cu adevărat să plecați acasă. Este asta ceva ce tu ca adult îți dorești? Presupun că nu. Pentru tine nu este o consecință respectuoasă, dar copilul vrea să plece acasă. Gândește consecința înainte să o rostești. Hai să vedem alte opțiuni. Copilul tău se joacă cu mingea în casă. În loc să-i spui: „Nu te juca cu mingea în casă!” sau: „Nu ai voie să te joci cu mingea în casă”, oferă-i opțiuni. „Fie alegi să te joci în casă cu ceva ce nu face zgomot, în așa fel încât să nu deranjăm vecinii, fie alegi să ieși cu mingea și să te joci afară. Este alegerea ta.” Sunteți pe plajă și vrei să-ți dai copilul cu cremă de protecție, iar copilul refuză această cremă. În loc să insiști, în loc să ameninți, oferă-i copilului tău opțiuni. „Fie rămâi pe plajă și alegi să-ți pui crema de protecție, fie alegi să stai la umbră sau să porți un tricou și șapcă, în așa fel încât pielea ta să nu se ardă. E alegerea ta.” Până la urmă, acesta este și obiectivul  tău, să nu se ardă copilul, așa-i? Hai să ne mai uităm la un exemplu. Copilul îți vorbește urât și te jignește. Înainte să răspunzi la fel, înainte să te enervezi, poți să empatizezi cu starea lui. „Înțeleg că te-a deranjat ceva din comportamentul meu și simți nevoia să-mi vorbești pe acest ton. Eu nu accept să mi se vorbească pe acest ton sau cu astfel de cuvinte, nici din partea ta, nici din partea altcuiva. Fie schimbi tonul și discutăm civilizat, fie aleg să plec de lângă tine, pentru că eu nu pot sta lângă oameni care-mi vorbesc pe acest ton. Asta este ceea ce vrei?” Încă un exemplu: muzica este dată foarte tare în camera copilului tău. Înainte să urli: „Închide muzica aia că mă doare capul!”, poți să intri la copilul tău în cameră și să-i spui pe un ton, în așa fel încât să te audă: „Înțeleg că vrei să auzi muzica asta tare și că îți place foarte mult muzica dată tare. Fie dai muzica mai încet, pentru că pe mine mă deranjează, fie îți pui căști și o dai cât de tare vrei tu. Este alegerea ta.” Copilul vrea să iasă afară pe balcon desculț și e frig? Poți să-i oferi copilului tău opțiuni. „Fie rămâi în casă, desculț și în pijamale, fie, dacă vrei să mergi afară, te încalți și te îmbraci mai gros. Este alegerea ta.” Există o regulă cu privire la televizor sau la desene animate și copilul poate să se uite la desene animate o oră pe zi? Hai să plecăm de la premisa că aceasta ar fi regula. Atunci când copilul vrea mai mult, poți să-i dai opțiuni. „Știu că vrei să te uiți la mai multe desene animate. Ai următoarele opțiuni: fie închizi acum televizorul și mâine te poți uita din nou la o oră de desene animate, fie alegi să ții televizorul deschis cât timp vrei tu și din timpul acesta pe care îl vei petrece în plus la televizor astăzi scădem mâine. Adică, mâine te vei uita la televizor mai puțin. Asta este ceea ce vrei?” Sper că ți-au folosit toate aceste exemple. Aproape de fiecare dată putem găsi opțiuni. Atâta vreme cât îi dai copilului tău șansa să aleagă, Nevoia de Control sau de Autonomie este satisfăcută și îndărătnicia lui se va potoli, pentru că înțelege că-ți împarți controlul. Înțelege că e corect ceea ce se întâmplă, și mai înțelege că ai empatizat cu ceea ce dorește sau cu ceea ce refuză să facă. Acum, gândește-te la toate acele momente în care ai fost nevoit sau nevoită să insiști cu privire la strângerea mesei, la crema de protecție (că tot am amintit-o), la joaca în casă cu ceva zgomotos, la strângerea anumitor obiecte. Cum ai putea oferi opțiuni copilului în această direcție? Dacă acel comportament nu încetează, care ar fi cea mai logică consecință pe care ai putea-o scoate în evidență, care respectă toți cei 4 „R”? E o temă importantă. Te invit să o faci serios!"
  },
  {
    "id": 260,
    "title": "Implică-ți copilul în alegerea consecinței",
    "text": "Știi deja că una dintre condițiile pentru a aplica disciplina este ca aceasta să fie revelată din timp. Adică, să-i spun copilului că, dacă repetă comportamentul negativ, alege consecința x sau y. Evident, există anumite situații în care asta nu este posibil. Pur și simplu boacăna s-a întâmplat. În acest caz, putem alege să considerăm comportamentul negativ a fi neintenționat sau avem anumite contexte în care nu putem lăsa comportamentul negativ fără consecință. Aș vrea să-ți dau un exemplu personal. Când eram copil, făceam foarte multe boacăne. Probabil pentru că am copilărit preponderent între băieți. Una dintre boacănele pe care le-am făcut a fost că am scos capacul de la ventilul cauciucurilor de la mai multe mașini din parcarea blocului în care locuiam. Drept urmare, le-am lăsat absolut fără aer în cauciucuri. Adică, erau pe „butuci”, cum s-ar spune. Seara, evident, unul dintre vecinii care aflaseră despre pozna mea, a venit la ușă să discute cu părinții mei despre ce-am făcut eu și să găsim o soluție. Tata, fără doar și poate, s-a enervat, mai ales pentru că eu nu eram acasă în acele momente și m-am întors mai târziu. Ei bine, îți imaginezi că a fost destul de furios. Cred, totuși, că a avut timp să se calmeze până m-am întors eu acasă. Discuția pe care am avut-o este una pe care am ținut-o minte toată viața. M-a așezat pe un scaun și mi-a spus următoarele lucruri: „Au venit patru vecini la noi acasă să spună că tu ai desfăcut capacul de la ventilul cauciucurilor mașinilor lor. Aș vrea să știu care este părerea ta despre ceea ce s-a întâmplat, pentru că eu nici nu te-am apărat, nici nu te-am acuzat, ci am luat-o ca atare. Am spus că o să mă gândesc la o soluție. Tu ești cea care a scos aceste capace?” Cu ochii în pământ am spus: „Da, eu am făcut asta.” Mă așteptam să fiu pedepsită, cum de foarte multe ori eram. De data asta, nu s-a întâmplat acest lucru. Repet, cred că tata a avut timp să se calmeze și să se gândească la asta. Tata m-a întrebat: „Care este motivul pentru care ai făcut asta? Ai vrut să te răzbuni pe cineva? Ai vrut să te distrezi? Adică, chiar aș vrea să înțeleg.” I-am spus pur și simplu că acei vecini își parcau mașinile pe locul nostru de joacă, unde ne jucam cu mingea și că mi-aș fi dorit să nu mai existe acolo și că da, a fost un soi de răzbunare. I-am mai spus că au participat și alți copii la întâmplarea cu pricina, dar eu am fost capul răutăților și nici măcar nu i-am spus tatei numele acelor copii. Tata mi-a spus așa: „În acest moment, există două opțiuni: fie eu mă duc să umflu la loc cauciucurile acestor mașini, lucru care-mi va lua ușor vreo 2 ore, fie împărțim această muncă, pentru că nu cred că ai fi în stare să le umfli tu pe toate. Cum presupui tu că ar trebui să facem? Mai vezi și alte soluții, în așa fel încât cauciucurile acestor mașini să fie din nou pline cu aer, cum erau până să scoți tu capacul ventilului?” Am avut o discuție cu tata în acel moment despre cum putem să facem. Soluția la care am ajuns a fost că tata umflă cauciucurile de la o mașină, iar eu împreună cu fratele meu, care este cu cinci ani mai mare, umflăm cauciucurile celorlalte mașini. Fratele meu a fost suficient de drăguț să mă ajute în această poveste, dar cu un cost destul de mare, pentru că atât eu cât și el aveam bani de buzunar. Eu cheltuiam banii mult mai repede decât îi cheltuia el, el îi strângea și, de cele mai multe ori, avea bani puși deoparte, iar eu întotdeauna împrumutam de la el. Ce-a făcut el este că, pentru acest serviciu, mi-a cerut banii mei de buzunar pe o lună întreagă și am fost nevoită să-i dau, deși de obicei mă ajuta pro bono. Pentru mine a fost o lecție extrem de importantă atunci, și de la tata, și de la fratele meu, în primul rând, pentru că am avut șansa unei discuții cu tata, în al doilea rând, pentru că am înțeles ce înseamnă consecințele propriilor alegeri. Am stat să umflu acele cauciucuri vreo 3 ore, împreună cu fratele și tatăl meu. În plus, am rămas fără bani de buzunar o lună întreagă și mi s-a părut extrem de corect în acel moment, pentru că aceste consecințe au fost alese de mine și discutate împreună cu mine. Aș vrea să ne întoarcem exact în acest punct. Sunt anumite situații în care copilul tău o face lată, face o boacănă. Disciplina nu a putut fi revelată dinainte, nu ai putut să-i spui copilului tău dacă alege acest comportament, alege această consecință. Dar comportamentul s-a întâmplat și e unul care se lasă cu consecințe, pe care va trebui să le repare. Și asta înseamnă tot disciplină. Ți-am povestit despre reguli: „cine o strică o repară. Cine o varsă da, o șterge”. În acest moment, în funcție de vârsta copilului tău, poți avea o discuție cu el exact pe modelul celei pe care eu am avut-o cu tata. Pur și simplu empatizează cu al tău copil, înțelege ce s-a întâmplat, care a fost motivul acelui comportament, care a fost intenția din spate. Apoi, adresează următoarea întrebare: „Acum că s-a întâmplat ce s-a întâmplat, scopul este să reparăm greșeala și discutăm, evident, cum faci ca data viitoare să nu mai repeți acest comportament. Din punctul tău de vedere, dragul meu copil, care ar trebui să fie o consecință logică pentru ceea ce ai făcut?” Aș vrea să-ți mai dau câteva exemple de comportamente negative, de cele mai multe ori neintenționate. Unele se întâmplă pur și simplu fără să le poți prevedea și, deși neintenționate, vin cu niște consecințe. Copilul tău ar trebui să-și asume aceste consecințe, în așa fel încât să învețe din asta și să-și repare greșeala. De exemplu, copilul tău se joacă în curtea școlii și mingea pe care el încearcă să o dea într-o poartă ajunge într-o fereastră, care se sparge. Ei bine, acel geam este spart. Evident, intenția copilului nu a fost să spargă geamul, dar acel geam e pe jos, sunt cioburi peste tot și, în plus față de asta, el trebuie înlocuit. Plecând de la premisa că ai o discuție cu al tău copil, înțelegând că nu și-a dorit acest lucru, întrebarea vine: cum putem face în așa fel încât cioburile de pe jos să fie strânse și ce poți tu face pentru a înlocui acel geam? Dacă e un copil suficient de mare și are bani de buzunar, parte din banii lui de buzunar pot fi folosiți pentru înlocuirea acelui geam. Dacă nu există bani de buzunar, putem face schimb, de exemplu, cu o jucărie pe care el urmează să o primească și nu o va mai primi, iar contravaloarea acelei jucării se duce la schimbarea geamului. Trebuie să fie logică această consecință. „Geamul trebuie înlocuit; asta înseamnă bani. Deci, de unde luăm acești bani? Fie din pușculița ta, fie în schimbul unei jucării pe care urmează să o primești.” Copilul înțelege și primește această consecință a fi una corectă, pentru că este. Același lucru se poate întâmpla și cu anumite gadgeturi pe care copiii le folosesc, ale lor sau ale părinților. Acel gadget poate cădea pe jos, se poate împiedica copilul în timp ce are tableta în mână și tableta s-a spart. Evident, nu și-a dorit acest lucru, dar consecința este că acea tabletă va trebui înlocuită. Ne întoarcem în același punct, al banilor pe care va trebui să-i găsim pentru înlocuirea sau repararea acelui gadget. De unde-i luăm? Poate că este irelevant asta la un copil de 2 ani, dar, pe măsură ce copilul crește și înțelege valoarea banilor, pe la 4, 5, 6 ani, acesta este un lucru pe care ar fi de dorit să-l facem. În primul rând, gândește-te la acele boacăne pe care copilul tău le-a făcut, care s-au lăsat cu ceva daune. Daunele au trebuit reparate sau plătite sau obiectul care a fost distrus a trebuit înlocuit. Cum ai găsi o consecință logică la acel comportament negativ? Care ar fi întrebările pe care le-ai adresa copilului tău, în așa fel încât să ajungeți împreună la cea mai logică consecință pe care copilul să și-o poată asuma?"
  },
  {
    "id": 261,
    "title": "Ia măsuri!",
    "text": "Cu siguranță îți aduci aminte, când am discutat despre cooperare, despre una dintre greșelile pe care foarte mulți părinți le fac. Se roagă de copii să înceteze un anumit comportament. Spun o dată, spun de 2 ori, spun de 5 ori sau de 10 ori. Apoi, evident, părinții se enervează și ridică tonul, pentru că se consideră neascultați, nerespectați, nevalorizați, cu Nevoia de Conectare încălcată. După ce ajungi în acel punct, mai urmează un tăvălug de emoții. După ce descarci furia pe propriul copil, copilul se enervează la rândul lui și urmează de acolo scenarii pe care probabil le cunoști. Ce ai putea face diferit în astfel de situații este tocmai să nu repeți de 5 ori sau de de 10 ori. Adică, spui o dată, spui a doua oară și iei măsuri. Aș vrea să ne aducem aminte de această tehnică în contextul disciplinei. De ce? Pentru că în momentul în care vrei ca un comportament să înceteze, nu funcționează să rogi pe cineva, să faci asta de mai multe ori. Ia măsuri! Preia controlul, în așa fel încât lucrurile să se întâmple așa cum îți dorești. Evident, fă asta atâta vreme cât există o regulă în acest sens și atâta vreme cât îi spui copilului tău: „O faci tu sau o fac eu? Tu alegi”. Ți-am dat multe exemple pe parcursul acestui program și aș vrea să fac asta și acum. Uite, televizorul este foarte tare și asta te deranjează. Spune-i copilului tău: „Știu că vrei să asculți această emisiune și îți place că sună atât de tare. Pe mine mă deranjează și nu mă pot concentra. Te rog să-l dai mai încet!” Este primul pas pe care îl faci. Și să presupunem că nu se întâmplă nimic. Te duci din nou la copilul tău și te asiguri că ai contact vizual: „Știu că vrei să te uiți la televizor, dar este prea tare. Îl dai tu mai încet sau o fac eu? Tu alegi!” Atâta vreme cât ești ferm și cald și iei măsuri, lucrurile se întâmplă. Aș vrea să-ți mai ofer un exemplu personal aici. Într-una din verile trecute, mă întorceam de la mare cu 3 copii în mașină. S-a întâmplat să aduc înapoi și copiii altor prieteni, toți trei pe bancheta din spate. Au început la un moment dat să se certe cu privire la postul de radio pe care să-l citeștem. Unul voia Itsy-Bitsy, altul voia nu știu ce muzică. Cert este că fiecare dintre ei voia să citeștem altceva. La un moment dat, tonul din spate începuse să se ridice și le-am spus: „Pe mine, cea care sunt la volan, m-a întrebat cineva ce post de radio aș vrea să ascult?” „Da, noi suntem aici cu toții și vrem să citeștem...” Și am spus: „Eu mi-aș dori să ascult... (nu mai țin minte; Rock FM probabil). Hai să găsim o soluție, în așa fel încât fiecare dintre noi să obțină cât mai mult din ceea ce-și dorește.” Aceasta este o tehnică fabuloasă pentru rezolvarea conflictelor între copii. Dacă nu ai urmărit acest capitol încă, o vei face și te va ajuta foarte mult și în contextul disciplinei. Pur și simplu în acel moment copiii nu m-au auzit. Erau deja enervați, iritați și își dădeau coate și se împingeau. În acel moment, când am văzut că nu mă înțeleg cu ei, iar cearta din spate nu se oprește, am oprit radioul. S-a făcut liniște, instantaneu. „Ce faci mami? Dă drumul la radio!”, a țipat Amos și ceilalți deodată. „Vrem să citeștem muzică!” Le-am spus cât se poate de calm: „Zgomotul din această mașină pe mine mă deranjează. Nu mă pot concentra la condus și am putea să avea un accident. Nu ne dorim asta. Eu sunt responsabilă și pentru viața mea și pentru viața voastră și pentru viața altor participanți la trafic. Haideți să ne înțelegem pe un ton calm. Atâta vreme cât vă înțelegeți cu privire la un post de radio, sunt foarte dispusă să deschid radioul. Dacă nu reușiți să faceți asta, vom asculta în continuare ceea ce eu îmi doresc.” Au început imediat să șușotească: „Hai să citeștem 5 minute din aia și 5 minute din aia...” Unul a zis: „Bine, citeștem ce vreți voi”. Până la urmă, s-au înțeles. Atâta vreme cât am luat măsuri și am închis radioul, lucrurile s-au rezolvat. Înainte să închei acest episod, o să-ți mai ofer un alt exemplu. Știu că foarte mulți părinți, mai ales cei de copii mici, sunt deranjați de obiectele pe care copiii le folosesc și care fac foarte mult zgomot, fie anumite jucării mai puțin inspirate, fie două capace de oală pe care copilul le izbește. Părintele, la un moment dat, îi spune: „Te rog, încetează cu acele capace. Mă deranjează zgomotul ăsta”. Acesta este primul pas. Nu se întâmplă nimic. Al doilea pas ar fi să-i oferi copilului tău opțiuni: „Fie te joci cu acele capace sau cu acea jucărie în liniște, fie îți alegi altceva, pentru că zgomotul mă deranjează. Este alegerea ta!” Dacă nici asta nu întâmplă, te duci mai departe: „Oprești tu acel zgomot sau îl voi opri eu? Ce îți alegi?” Dacă nu se oprește, îi iei pur și simplu capacele din mână sau obiectul pe care-l are. Atâta vreme cât i-ai spus dinainte ce urmează să se întâmple, ia măsuri! Lucrurile se calmează, iar, dacă mai târziu îți cere acel obiect, spune-i: „Sigur că da, ți-l pot oferi, atâta vreme cât ești pregătit să te joci cu ele în liniște. Îți mulțumesc pentru asta!”."
  },
  {
    "id": 262,
    "title": "Înlătură tentațiile",
    "text": "Disciplina și autodisciplina merg mână în mână. Află câteva lurcruri despre cum să o crești pe cea din urmă în copilul tău."
  },
  {
    "id": 263,
    "title": "Conectează-te la lumea lui",
    "text": "Prima Nevoie pe care o satisfacem copiilor noștri este Nevoia de Conectare, de relaționare. Va rămâne prima Nevoie pe care o vom satisface întotdeauna. Este un lucru pe care ți l-am spus de suficient de multe ori încât sper că îl vei ține minte pentru anii care vor urma. În acest episod, aș vrea să-ți spun cum să previi anumite comportamente negative pe măsură ce copilul tău crește. Știi, peste 75% dintre copii, dintre adolescenții între 15 și 18 ani, spun că fumează, au folosit droguri într-o variantă sau alta, beau alcool sau manifestă o altă dependență pentru că nu se simt înțeleși de către părinții lor. De ce se întâmplă asta? Pentru că, de foarte multe ori, avem numai cuvinte de critică la adresa obiceiurilor pe care le au copiii. Criticăm stilul vestimentar pe care aleg să-l poarte. Le criticăm, poate, muzica pe care o citește sau o formație a căror fani au devenit. Nu ne place că sportul pe care-l fac, rampe sau skateboard; pare periculos pentru noi. Nu ne place faptul că-și fac părul verde sau se joacă prea mult la calculator sau au făcut obsesie pentru un anumit joc. Părinții spun: „Dar mai apucă-te odată și citește! Dar mai lasă tableta aia! Dar mai ieși și tu afară din casă!” Și, așa, adolescenții se retrag din ce în ce mai mult. Mai apoi, se duc către anumite grupuri, care au anumite obiceiuri negative, pe care le preiau, tocmai pentru a-și satisface Nevoia de Conectare, care, în mediu familial, nu a fost satisfăcută. Ce-ți propun să faci? Încearcă să te conectezi la lumea copilului tău, în loc să critici. Vezi că manifestă un anumit interes într-o anumită zonă cu care tu, eventual, nu ești de acord sau nu este în valorile tale? Să presupunem că are un joc preferat și nu ești tocmai prietenul jocurilor pe calculator. Nu ești singurul. În loc să-i spui de fiecare dată să închidă calculatorul, să se apuce de citit, intră în camera copilului tău și empatizează cu el: „Văd că-ți place foarte mult acest joc. Vrei să-mi povestești și mie despre ce e vorba? Aș vrea, eventual, să-l pot juca și eu tine din când în când”. Vei vedea, pentru că mi-au povestit mulți părinți despre această reacție, cum ochii copilului se vor deschide larg. Nu se așteaptă la o astfel de conversație cu propriul părinte, care până atunci a criticat. Dacă într-adevăr ceea ce spui este sincer, copilul se va bucura foarte mult să-ți povestească despre pasiunea lui. Încearcă să înțelegi ce anume îl hrănește din acel joc, ce învață de acolo. Dacă poți, scoate în evidență exact acele lucruri care-l pot ajuta în viață. Până la urmă, fiecare joc pe calculator are un mesaj. Copilul învață din acel joc anumite abilități, aptitudini, cunoștințe, pe care sigur le poate folosi în viața de zi cu zi. Poți să treci peste mândria ta sau peste reținerea pe care o ai de-a juca jocuri pe calculator și propune-ți să te joci cu copilul tău măcar o dată la două săptămâni. Mai întreabă-l din când în când despre personajele din acel joc. Vei vedea că, după aceea, îți va fi mult mai ușor să stabilești o limită în legătură cu jocul pe calculator, vei putea să înlături tentațiile și să folosești toate tehnicile despre care ai învățat. Gândește-te la tine și la pasiunile tale. Să presupunem că-ți place foarte mult un anume serial, pe care partenerul sau partenera de viață nu-l înghite deloc. Cum te simți atunci când ți se atrage atenția cu privire la acest aspect? Cu toții ne dorim să fim luați așa cum suntem, acceptați așa cum suntem. Copilul tău manifestă interes către un stil vestimentar pe care tu nu îl înțelegi? Înainte să-l respingi, stilul vestimentar și copilul deopotrivă, încearcă să înțelegi ce-i în spatele acestei preferințe. Ce vrea să obțină cu asta? Cum își poate satisface Nevoia altfel decât prin acel stil vestimentar? Ajută-ți copilul să-și găsească hainele în acel stil vestimentar, care sunt ceva mai adecvate pentru școală, de exemplu. Aș vrea să-ți dau un alt exemplu despre „conectează-te la lumea lor”. Acest exemplu l-am învățat din lecturăa unui filmuleț TEDx, dintr-un speech ținut de sir Ken Robinson. El povestea despre un student de-al lui care toată viața a vrut să se facă pompier. Știi, e acel soi de vis pe care atât de mulți copii îl au, încât nimeni nu-i mai ia în serios. Ei bine, acel copil chiar făcuse o fixație pentru pompieri. Părinții i-au hrănit această fixație, i-au cumpărat mașinuțe de pompieri, l-au dus în vizită la unitatea de pompieri, a văzut filmulețe cu pompieri, desena pompieri și așa mai departe. Părinții s-au conectat la această lume a lor. În momentul în care a declarat public, destul de târziu, către finalul liceului, că vrea să se facă pompier, unul dintre profesorii lui i-a spus: „Termină cu prostiile astea! Găsește-ți și tu un job din care să câștigi niște bani.” Evident că s-a simțit foarte prost în acel moment, pentru că acel copil, așa cum ți-am spus, chiar voia să se facă pompier. Și chiar s-a făcut. De îndată ce-a terminat liceul, s-a dus și s-a angajat ca pompier. Povestea mai târziu că i-a salvat viața acelui profesor și soției lui, care, în urma unui accident, rămăseseră încarcerați în propria mașină. Spunea cu umor după aceea: „Cred că acum acel profesor mă ia în serios”. În momentul în care te conectezi la lumea copilului tău, îl faci să se simtă iubit exact așa cum este. Creezi un teren mult mai fertil pentru stabilirea anumitor limite, dacă simți că acele limite sunt necesare. Disciplina, pe acest teren, se face mult mai ușor. Conectează-te în loc să critici. Ce-ai putea să faci cu informațiile din acest episod? Uită-te la preferințele copilului sau copiilor tăi și întoarce-te în timp. Adu-ți aminte de câte ori ai criticat o anumită melodie, care acum este la modă și ei o citește foarte des, sau un anumit obicei al copilului tău sau copiilor tăi, cum ar fi faptul că se prostesc pe filmulețe TikTok și așa mai departe. Încearcă să înțelegi ce se află în spatele acestor obiceiuri, ce le place acolo și cum ai putea ca, data viitoare, să intri în lumea copiilor tău, în loc să o critici."
  },
  {
    "id": 264,
    "title": "Încurajează terminarea sarcinilor",
    "text": "Ce beneficiu are copilul dacă învață să termine sarcinile pe care le-a început."
  },
  {
    "id": 265,
    "title": "Schimbarea unui obicei",
    "text": "Fără doar și poate, comportamentele negative, deopotrivă intenționate și neintenționate, sunt mult mai ușor de prevenit și de gestionat la vârste mici. Te-ai întrebat vreodată de ce se întâmplă asta? Se întâmplă pentru că, în timp, apar diverse obiceiuri. În momentul în care comportamentul negativ nu este prevenit și nu este gestionat corect, el se întărește. Pe măsură ce este repetat, acel comportament devine un obicei. În acest episod, aș vrea să-ți povestesc despre obiceiuri și despre cum pot fi ele modificate, mai ales dacă se întâmplă de multă vreme. Foarte mulți părinți mă întreabă: „Uite, eu am un copil de 10 ani, de 12 ani, de 16 ani, care are anumite obiceiuri deja și care sunt, se pare, foarte greu de scos afară sau de modificat.” Am să spun că da, așa este. Evident, pe măsură ce anii trec, aceste obiceiuri devin destul de greu de schimbat. Charles Duhigg are o carte ce se numește Puterea obișnuinței. A povestit acolo despre motivul pentru care obiceiurile sunt atât de greu de schimbat. Atunci când un comportament este învățat, așadar devine un obicei, el este stocat în ganglionii bazali. Ganglionii bazali se află în spatele cortexului prefrontal și sunt responsabili și pentru o parte din gestionarea emoțiilor și pentru memoria pe termen lung. Așadar, acel comportament devine, cumva, un automatism. Pe de altă parte, pentru autoreglare, este nevoie de decizii de moment pentru alegerea unui comportament conștient. În această direcție, cortexul prefrontal este acela care face alegerea sau decizia. După cum vezi, sunt 2 părți diferite ale creierului pe care le folosim: prima pare este pentru „obiceiuri”, a doua parte este  pentru „decizii”, pentru alegerea comportamentului. Fără doar și poate, fiecare ființă umană, și nu doar ființele umane, caută propria stare de bine. Starea de bine vine în general dintr-o zonă de confort, adică făcând lucrurile pe care suntem obișnuiți să le facem. Asta îmi este cel mai la îndemână. Când nu mai depun niciun efort conștient să le fac, devin foarte simple, confortabile. Adu-ți aminte, de exemplu, de momentul în care învățai să conduci, dacă ești șofer. Deciziile pe care trebuia să le iei la început erau toate cu cortexul prefrontal înainte. Adică, gândeai fiecare mișcare, faptul că trebuie să schimbi viteza, că trebuie să te uiți în oglinda retrovizoare, faptul că trebuie să limitezi viteza și așa mai departe. Totul era un comportament ales, gândit. Pe măsură ce timpul a trecut, acest comportament a devenit un obicei. S-a mutat în ganglionii bazali și lucrurile acum se întâmplă, dacă vrei, automat. Acum putem să vorbim la telefon, să ne gândim la cu totul altceva și corpul funcționează, conduce „singur” mașina. E o parte de creier care-și face treaba fără ca noi să fim conștienți de pasul următor. Atunci când vrei să faci lucrurile diferit, adică să schimbi un comportament sau un obicei, instantaneu creierul parcă trage o frână de mână. Îl scoți din zona de confort și îți vine să spui: „nu, nu vreau să fac asta”, pentru că nu ești obișnuit să faci lucrurile altfel. De aceea, nu-i spune cuiva: „O să faci asta când vei fi pregătit. Adică, o să te lași de fumat când o să fii pregătit.” sau „O să slăbești când o să fii pregătită.”, „O să înveți când o să fii pregătită.”, pentru că lucrurile nu se vor întâmpla niciodată. Este doar o păcălire, o convingere pe care mintea o rulează pentru a rămâne în acea stare de confort, în așa fel încât ganglionii bazali să-și facă treaba și lucrurile să se întâmple automat. Așadar, creierul pune frână. Dacă vrei să schimbi un obicei, nu aștepta până când ești pregătit, pentru că asta nu se va întâmpla. Este nevoie de cortexul prefrontal, este nevoie să treci peste acea senzație de frânare, pentru că da, este dificil la început și nu-ți vine să faci asta. Tendința automată este de a te întoarce în starea de confort, de-a face lucrurile ca până atunci, chiar dacă știi că-ți dăunează, chiar dacă știi că acele lucruri nu-s bune pentru tine sau pentru alții. Acesta este un lucru pe care ți-aș sugera să-l gândești despre propriile obiceiuri. Nu te păcăli să-ți spui: „O să fac asta când o să fiu pregătit sau pregătită...”, pentru că nu se va întâmpla. Repet: este nevoie de efort conștient. Predă asta și copilului tău. S-ar putea să constați că au trecut niște ani, copilul tău a înaintat în vârstă și s-a instalat un obicei care ție ți se pare nociv pentru el sau pentru ceilalți. Acolo este nevoie de efort conștient. Cum poți să schimbi un obicei? Doar cu motivația optimă a celeilalte persoane, pentru că da, este nevoie de efort conștient. Rosul unghiilor, de exemplu, seamănă foarte mult cu lăsatul de fumat. E complicat să scoți mâna din gură în momentul în care te-ai obișnuit ani de zile să faci acest gest. Fiecare obicei are nevoie de timp și de motivație optimă. Ce-aș vrea să știi în acest moment este că obiceiurile pot fi schimbate, doar că, pe măsură ce trec anii, devine din ce în ce mai dificil și că nu, niciodată, cineva nu va fi pregătit pentru asta. Un alt element important aici, dacă vorbim despre obiceiurile copilului tău, este că autodisciplina ta îl poate ajuta și pe copil să devină conștient de anumite obiceiuri. Despre faptul că ai vrea să își facă patul dimineața și nu face asta în fiecare zi. Dacă tu devii acel Jiminy... oare ai văzut Pinocchio? Ce făcea Jiminy pentru Pinocchio? Era conștiința supremă. Adică, îi atrăgea lui Pinocchio atenția cu privire la lucrurile pe care le făcea, care nu erau în concordanță cu valorile pe care voia să le transmită, pe care să le trăiască, în așa fel încât să devină un „băiețel adevărat”. Poți tu să fii conștiința pentru copilul tău și să faci în așa fel încât, prin autodisciplina ta, și copilul să poată acumula această abilitate de fi autodisciplinat și să își schimbe în timp obiceiurile."
  },
  {
    "id": 266,
    "title": "Efortul și distracția",
    "text": "Descoperă de ce este importantă distracția în învățare, în special în cazul copiilor de până la 8-9 ani."
  },
  {
    "id": 267,
    "title": "Este entuziasmul suficient?",
    "text": "Se vorbește foarte mult, în ultimii ani cel puțin, despre pasiune. Eu îi spun entuziasm și o să înțelegi diferența dintre una și alta. Poți să te gândești la același lucru, chiar dacă sunt 2 cuvinte diferite. Eu aleg să folosesc cuvântul „entuziasm”, și nu „pasiune”, pentru că originea cuvintelor este diferită. Pasiune vine din latinescul „pati”, care înseamnă „a suferi”. Filmul lui Mel Gibson de acum câțiva ani, „Passion of the Christ”, demonstrează asta încă o dată. Entuziasmul este mai mult decât o exaltare de moment. Este o stare de însuflețire, iar cuvintele grecești „en theos” înseamnă „a-l avea pe Dumnezeu în interior”. Entuziasmul pare să fie acel motor care te face să depășești orice obstacole și te ajută să-ți găsești calea în viață. Se spune că, dacă nu faci cu pasiune sau cu entuziasm ceea ce faci, înseamnă că nu ți-ai găsit jobul sau cariera potrivite. Suntem îndemnați să fim cu toții în căutarea pasiunii, propriei pasiuni, sau, mai bine spus, a stării de entuziasm. Eu am stat să gândesc foarte mult despre ce înseamnă entuziasmul. Am cercetat destul de atent acest subiect. În momentul în care am învățat despre motivație, atât în perspectivele ei optime cât și suboptime, mi-am pus întrebarea: care este de fapt motorul care atinge performanța? Este oare  suficientă pasiunea? Am analizat acest subiect, pentru că am întâlnit oameni extrem de pasionați de ceea ce făceau, dar cu rezultate mediocre și am întâlnit oameni care făceau conștiincios ceea ce făceau, fără prea mult entuziasm, dar ale căror rezultate erau net superioare celorlalți. Am stat să mă întreb așadar care este legătura dintre entuziasm, rezultate și autodisciplină. Am ajuns la următoarea concluzie: fără doar și poate, entuziasmul te duce la acțiune. Fără să ai un interes într-o anumită zonă, e complicat să te pui pe acea linie, pe acea cărare, pe acea direcție. Pasiunea este, dacă vrei, aprinderea motorului. După ce motorul se pune în mișcare, ai în schimb nevoie de autodisciplină pentru a ajunge la rezultate. Altfel, se oprește de foarte multe ori la un nivel mediocru. Pentru că cel pasionat nu este neapărat dornic de rezultate. El face o anumită acțiune, întreprinde un anumit comportament doar pentru că-i place, nu pentru că vrea să ajungă undeva. Gândește-te, bunăoară, la cineva care desenează cu pasiune, cum ar spune unii. O poate face ore întregi pe zi, dar, fără ajutor extern, fără a învăța anumite tehnici pe care să le pună în practică, într-un efort conștient, acel interes se oprește la un nivel al mediocrității, adică da, devine un pictor amator, dacă vrei. Fără conștiinciozitate, este foarte greu să atingi rezultate. Gândește-te așa: dacă ai fi nevoit să-ți faci o operație pe cord, ce-ai prefera? Un medic entuziasmat, dar indisciplinat? Sau unul disciplinat, dar lipsit de pasiune? Dacă ar trebui să îți alegi un avocat pentru un proces foarte complicat, ți-ai alege un avocat foarte pasionat de munca lui, dar total indisciplinat? Sau unul foarte disciplinat, dar lipsit de pasiune? Știu, ai prefera să le aibă pe amândouă, și pasiune, și disciplină. Și eu aș prefera la fel și chiar putem găsi, din fericire, astfel de oameni. Însă ce-am vrut să spun cu aceste exemple este că pasiunea nu este suficientă. În general, oamenii care acționează doar din pasiune sunt într-o motivație optimă, dar bazală. Asta nu-i ajută să ajungă la performanță. Doar autodisciplina va face asta, iar autodisciplina este ca un mușchi. Adică, se antrenează, poate apărea pe parcurs. Acesta este motivul pentru care nu cred că oamenii ar trebui să-și schimbe neapărat joburile sau cariera pentru a-și hrăni pasiunea. Atunci când intervine autodisciplina și oamenii fac ceea ce fac conștiincios, atent, concentrați, prezenți, începe să le iasă din ce în ce mai bine. Dacă acea pasiune începe să fie legată de valorile acelei persoane, pentru că despre asta ai învățat, atunci pasiunea se poate transforma în entuziasm și devine mai mult decât o pasiune, devine obiectivul acelei persoane, misiunea, dacă vrei. Procesul poate fi și invers. Adică, fac conștiincios ceea ce fac acum, leg asta de valorile mele și de obiectivele mele și e foarte posibil să înceapă să-mi placă. Acțiunea este la fel de importantă ca și pasiunea. În momentul în care începe să-ți placă o activitate, există posibilitatea să găsești entuziasmul în locuri în care habar nu aveai că există. De aceea, pentru a aduce această discuție în contextul educării copilului pe termen lung, ți-aș propune să nu te oprești doar la pasiune, ci adaugă și autodisciplina. Atunci când vei adăuga la copilul tău, pe lângă pasiune, și autodisciplină, vei avea toate șansele să-l duci către entuziasm, adică, către acele rezultate pe care și le va dori și el pe termen lung. Va putea să depășească mediocritatea, indiferent de ceea ce va face."
  },
  {
    "id": 268,
    "title": "Exemple de la A la Z de comportamente negative intenționate – partea I",
    "text": "În care discutăm pe larg câteva exemple și modul în care ar trebui gestionate corect, cu tehnicile învățate."
  },
  {
    "id": 269,
    "title": "Exemple de la A la Z de comportamente negative intenționate – partea a II-a",
    "text": "La unul dintre workshop-urile pe care le-am susținut, mama Ramonei, o fetiță care, la vremea respectivă, avea ceva mai mult de 5 ani, m-a întrebat disperată: „Ce fac cu fata asta care este foarte mocăită?” „Adică cum?”, am întrebat-o eu. „Adică tot ceea ce face îi ia o veșnicie. Până se îmbracă, până se mișcă, până strânge jucăriile… e totul într-un balet. Nu are nicio treabă cu timpul. Mănâncă în aproape două ore, timp în care eu îi spun „hai! hai!, hai!”, și stau să mă uit la ceas… și mai ia o îmbucătură și mai povestește și iar stă... Ce să fac cu ea?” Eu i-am spus așa: „Atâta vreme cât acesta pare a fi un comportament firesc pentru ea, adică așa s-a născut, e foarte puțin probabil ca tu să-i grăbești acest ritm. Dacă o faci, s-ar putea să o scoți din acea stare de prezență, în care Ramona se află în acest moment. Mai mult decât atât, e foarte posibil să se frustreze foarte tare. Se pare că are nevoie de mai mult timp decât alți copii pentru a face aceleași activități.” „Bine, bine, dar ce fac, măcar cu masa? Pentru că celelalte cât de cât le rezolv, dar masa durează foarte mult.” Hai să vedem ce putem face în acest context: un copil care fie se mișcă mai lent în mod obișnuit, fie trage de timp la masă. Cum putem face, totuși, ca timpul petrecut la masă să fie unul rezonabil? Hai să plecăm de la ce înseamnă rezonabil. A mânca încet este, fără doar și poate, un obicei sănătos. De multe ori, noi mâncăm mult mai repede decât ar trebui s-o facem și mâncarea nu este mestecată suficient. Gândește-te de cât timp ar avea nevoie, de fapt, copilul să mănânce? Dacă acum durează masa două ore, ai putea să-ți propui să dureze o oră. Stabilește-ți o limită de timp pentru cât va dura masa. Spune-i copilului tău asta: „De acum înainte, masa va dura o oră întreagă. Atât ne vom petrece la masă. Avem și alte activități de făcut după aceea. Am să te anunț cu un sfert de oră înainte să se termine ora și apoi cu cinci minute înainte. Când s-a terminat ora, am să strâng masa, indiferent cât ai mâncat din farfuria pe care ți-am așezat-o în față.” Reamintește-i copilului tău: „Știi, am stabilit că timpul mesei va fi de o oră. După ora asta, avem de făcut x, y și z. Mulțumesc că încerci să te încadrezi în această oră”. După trei sferturi de oră, îi spui copilului tău așa: „Mai avem de stat la masă un sfert de oră. Cred că ai putea să-ți termini mâncarea. Ai timp pe îndelete să o faci în acest sfert de oră.” Dacă în continuare tărăgănează, pentru că este un obicei deja instaurat, o lași așa, și-i spui „Peste cinci minute voi strânge masa”. Și faci exact asta. Acest lucru înseamnă că duci disciplina până la capăt. Iei farfuria din fața copilului, și pe a ta și pe a lui, și le duci la chiuvetă. „Văd că ai terminat de mâncat.” „Nu am terminat de mâncat. Mai vreau, mi-e foame!” „Știu că nu ai terminat de mâncat, pentru că mai era mâncare în farfuria ta. Ți-am spus că timpul de masă durează o oră și intenționez să mă țin de asta, pentru că mai avem și alte lucruri de făcut. Masa următoare se întâmplă peste trei sau patru ore. Până atunci, poți să mănânci un măr. Hai să facem activitatea X.” De preferință, această activitate ar trebui să fie una distractivă. Sigur sau probabil că al tău copil se va frustra, pentru că, până acum, a putut să o întindă cât a vrut, iar acum i s-a pus o limită. Va avea nevoie de timp până să schimbe acest obicei. Cât va dura asta? O zi, două, trei, poate o săptămână. Apoi va înțelege ce înseamnă această oră și se va încadra în ea, atâta vreme cât timpul pe care tu l-ai stabilit este rezonabil pentru acel copil. E important să respectăm toate condițiile, toate patru, în așa fel încât să ne asigurăm că ceea ce aplicăm este disciplină și nu pedeapsă."
  },
  {
    "id": 270,
    "title": "Minciuna",
    "text": "Hai să vedem ce înseamnă minciuna, cum o putem preveni și gestiona, mai ales dacă deja a devenit un obicei."
  },
  {
    "id": 271,
    "title": "Recapitulare Capitolul 9",
    "text": "Îți propun să-ți amintești de unde am plecat la începutul acestui capitol și unde am ajuns acum. Am plecat de la ceea ce ni s-a întâmplat nouă, copii fiind, și ce am învățat din pedepsele pe care ni le-au aplicat părinții noștri. Am făcut uriașa diferență între pedeapsă și disciplină. Pedeapsa are ca scop producerea de suferință pur și simplu și disciplina are ca scop învățarea. Așa cum ți-am spus, diferența este enormă. Am văzut care sunt cei 4 „R” ai pedepsei și care sunt cei 4 „R” ai disciplinei. Diferența enormă este dată de alegerea comportamentului și alegerea consecinței. Ai văzut care este ecuația prin care treci de la situație la consecință și care sunt acele convingeri care ne ajută să devenim autodisciplinați. Așadar, ai învățat cum să ne alegem comportamentele, înțelegând că nimeni nu ne face să reacționăm în niciun fel. Dacă alegem un comportament, înseamnă că alegem și consecința. Aceasta este baza responsabilității. Ai mai văzut o altă diferență între consecințele naturale, fără intervenția unui adult, adică, și consecințele logice, cu intervenția adultului. Ai văzut cum să găsești exact acele consecințe logice care respectă cei 4 „R”. Formula corectă, de fiecare dată, va fi „dacă alegi să … alegi... Asta este ceea ce vrei?”. Așadar, „dacă alegi comportamentul înseamnă că alegi și consecința. Ești sigur că asta vrei? Asta este ceea ce-ți dorești?”, sau „Dacă decizi să faci așa... voi ști că ai ales să faci așa… Am înțeles corect?” În momentul în care folosești cuvintele corecte, „dacă alegi… alegi...”, îi oferi copilului tău șansa de a-și satisface Nevoia de Control sau Autonomie. Sunt alegerile lui, adică, atât comportamentul, cât și consecința. Ai văzut o serie de tehnici care te ajută nu numai să faci o diferență clară între pedeapsă și disciplină, dar să educi pe termen lung un copil autoreglat, autodisciplinat. Am încredere în tine că, dacă pui în aplicare tot ce-ai învățat în acest capitol, alegi să ai un copil autoreglat și disciplinat. În plus față de asta, dacă alegi să le pui în practică, înseamnă că alegi ca relația voastră pe termen lung să fie una armonioasă. Îți mulțumesc că ai fost alături de mine în acest capitol și nu uita, dacă ai întrebări legate de cum să pui în practică o anumită tehnică sau alta, sub fiecare episod, poți adresa întrebări. Suntem aici să te ajutăm, atât eu, cât și întreaga echipă All About Parenting."
  },
  {
    "id": 3880,
    "title": "Testare rapidă cunoștințe - Capitolul 9",
    "text": "Completează quiz-ul pentru a verifica cunoștințele și tehnicile asimilate în Capitolul 9. Durează 5 minute.  Succes!"
  },
  {
    "id": 272,
    "title": "Descriere Capitolul 10",
    "text": "Mă bucur să ne revedem în acest capitol 10. Acesta este despre cum îi implici armonios pe toți membrii familiei. Vei vedea că fiecare membru al familiei are un rol. Vei înțelege cum luăm decizii individual sau în familie, cât decidem noi părinții și cât ar trebui să decidă copiii, cum faci în așa fel încât tot ce ai învățat până acum să devină stilul tau de parenting și cum faci în așa fel încât toți adulții implicați în creșterea copilului tău să vorbească cât de cât aceeași limbă cu tine. Vei afla ce este consiliul de familie și cum ajută această abordare ca toți membrii familiei tale să vorbească aceeași limbă și să fie ca unul."
  },
  {
    "id": 273,
    "title": "Introducere Capitolul 10",
    "text": "Bine ne-am regăsit în Capitolul 10. Sper că, până în acest moment, cea mai mare parte dintre întrebările pe care le-ai avut, și-au găsit răspunsul. Probabil că ai început să vezi tot mai mult cum arată imaginea de ansamblu și piesele de puzzle, încet, încet, care s-au așezat una lângă alta. Așa arată imaginea unui părinte Echilibrat. Îți aduc aminte că fiecare episod și fiecare informație sunt în continuare la îndemâna ta. Te încurajez, de aceea, să le accesezi de fiecare dată când mai ai întrebări, pentru că situațiile se vor modifica. Acum te confrunți cu o problemă. Poate peste un an sau doi te vei confrunta cu alta. Iată ce mi-am propus să facem în acest al 10-lea capitol. Aș vrea să ne uităm la tine, la valorile tale și la felul în care arată valorile celorlalți membri ai familiei tale. În acest fel devii mai conștient de felul în care arată dinamica familiei tale. Cine sunt oamenii din jurul tău care te ajută în această călătorie numită parenting? Cum arată relațiile dintre voi? Ce facem cu rudele? Dar cu prietenii? Ce facem, oare, cu ceilalți din parc? Ce facem cu sfaturile? Cum le primim și cum le oferim? Discutând despre familie, cum facem în așa fel încât să luăm împreună decizii din care să beneficiem cu toții? Când și cum implicăm copilul în luarea deciziei? De la ce pornesc conflictele într-o familie și cum poți să faci în așa fel încât să le gestionezi mai eficient, fără să renunți la principiile și la valorile tale? Ce faci atunci când celălalt părinte nu cooperează? Cum răspunzi la critica celorlalți și cum faci în așa fel încât stilul tău de parenting să fie unul consecvent? Asta în așa fel încât să-l manifești și să-l simți zilnic. Am plecat la drum în această călătorie uitându-ne la familia ta. Ți-am spus atunci, și cred în continuare asta, că e mai puțin important felul în care ea arată. Dacă ești căsătorit sau nu, dacă ai divorțat, dacă ești într-o familie recompusă, dacă există un copil, doi sau mai mulți, dacă există bunici, dacă există prieteni care ajută sau, dimpotrivă, simți că împiedică. Vei vedea în acest capitol cum gestionezi toate aceste relații care, până la urmă, sunt extrem de complicate. De ce spun că sunt complicate? Vei vedea în următorul episod pentru că în următorul episod îmi propun să așez o temelie acestui capitol. Vei vedea care este dinamica relațiilor de familie."
  },
  {
    "id": 274,
    "title": "Diadele – câte relații există într-o familie",
    "text": "În acest episod aș vrea să discutăm despre ce înseamnă relațiile într-o familie. Am putea să ne uităm la o familie ca la un unic organism emoțional, în care toți membrii familiei funcționează împreună. Un organism care are nevoie de toate aceste inimi să bată împreună, cu totul. Ei bine, nu-i deloc așa. Familiile sunt un organism extrem de complex. Aș vrea să-ți povestesc despre propria mea familie, felul în care eu am fost crescută și câți membri numără aceasta. Aș vrea să te gândești apoi la familia ta, pentru că este extrem de important să realizezi câte feluri de relații pot exista într-o familie. Ei bine, am fost crescută într-o casă cu doi părinți și o bunică, mamă mamei mele. Cred că ți-am menționat deja despre ea, îi port numele. O chema Urania și era grecoaică. Ei bine, eu am locuit cu bunica în aceeași cameră până când ea s-a stins. Aveam 16 ani în acel moment. Până atunci nu am avut propria mea cameră. Așadar noi eram 5 în familie: cei doi părinți, bunica, eu și fratele meu cu 5 ani mai mare decât mine. În afară de noi 5, deasupra noastră locuia o altă bucată din familia noastră: fratele mamei mele, cu soția lui, cu mama soției lui, așadar cu soacra, și verișoara mea care era cu 3 ani mai mică. Cum am ajuns să locuim cu toții în două apartamente, la etaje diferite? E destul de simplu. Cu toții locuiau într-o casă foarte mare care, după cutremurul din 1977, a fost grav avariată. Atunci fiecare familie și-a căutat câte un apartament. S-a întâmplat să le găsească în același bloc. Astfel, am locuit în acest fel, în această familie adunată, în care eram tot timpul unii la alții. Practic nu existau uși. Ușile erau deschise și eu îmi luam micul dejun la verișoara mea sau ei coborau la noi. Aproape fiecare seară ne-o petreceam împreună. Evident că ne sprijineam reciproc. Este la fel de evident că existau și conflicte între toți acești membri ai familiei. În afară de acești membrii ai familiei au existat, ca în orice altă familie, verișori, mătuși, prieteni de familie, cu care părinții mei se vizitau foarte des. Îmi aduc, bunăoară, aminte că în copilăria mea de două ori pe săptămână, cel puțin, fie mergeam în vizită la prietenii părinților mei, care aveau și ei copii la rândul lor, fie ei veneau la noi în vizită. Cumva familia era extinsă. De foarte multe ori mergeam în concedii împreună și ne adunam 10-12, ba chiar 15 persoane. Se întâmpla astfel pentru că pe atunci, dacă îți aduci aminte sau dacă știi asta, nu existau televizoare, baruri sau restaurante și, în funcție de când te-ai născut, probabil ai prins și tu acea realitate. Așadar, oamenii aveau tendința de a se aduna în jurul căminului. Se întâmpla asta destul de mult și acum. Avem tendința să ne aducem în familie prietenii apropiați, să ne petrecem zilele de naștere cu ei, sărbătorile și alte evenimente importante pentru noi. Toate aceste relații sunt foarte importante, atât pentru tine cât și pentru copiii tăi. Ce-aș vrea să știi în acest moment este că o familie este făcută din indivizi, iar fiecare individ este, evident, diferit. Familia nu este un organism pe care putem să îl privim ca fiind un tot. Știu, așa pare din afară, dar nu este așa. La ce mă refer, mai exact? Cu fiecare membru al acestei familii există o relație biunivocă, unică, discretă. Ceea ce vezi în acest moment pe ecran este o formulă care pare extrem de complicată. K(K-1)/2=X. Dar, de fapt, este extrem de simplă. Psihologul Jennifer Jenkins de la Universitatea din Toronto povestește ce este această matrice. K sau K reprezintă numărul de membri ai familiei, iar X este numărul diadelor. Mai exact, dacă familia este formată din 3 copii și 2 părinți, există 10 relații bilaterale care se desfășoară simultan între membri. Tatăl are propria relație cu mama, mama la rândul ei, evident, are propria relație cu soțul ei, iar, mai apoi, tatăl are propria relație cu fiecare dintre copii. Același lucru se întâmplă și cu mama. Are un fel de relație cu copilul unu, o altfel de relație cu cel de-al doilea copil și da, ai ghicit, o altfel de relație cu cel de-al treilea copil. La asta adăugăm și relațiile dintre copii. Relațiile dintre copilul 1 și copilul 2, relația dintre copilul 1 și copilul 3, relația dintre copilul 2 și copilul 3 și așa mai departe. Sunt unice aceste relații și dinamica dintre ele este, de asemenea, unică. În momentul în care doi indivizi se întâlnesc și formează o relație, apare o a treia entitate. Relația este a treia entitate. Este unică în fiecare situație, între fiecare doi indivizi. Acesta este motivul pentru care aceste diade, adică relațiile între membrii familiei, sunt atât de numeroase. Cu cât familia numără mai mulți membri, cu atât diadele sunt mai numeroase. Imaginează-ți, te rog, câte relații se formează într-o familie în care avem de-a face cu un cuplu, cu bunicii care locuiesc și ei in mijlocul familiei, dacă avem 3 sau 4 copii și mai avem veri, verișoare care, la rândul lor, vin destul de des în casa noastră. Câte astfel de relații există, de fapt, într-o familie? Atunci când realizezi acest lucru, îți dai seama de motivul pentru care, de exemplu, partenerul tău de viață poate avea o relație echilibrată cu un membru al familiei și ceva mai tensionată cu un altul. Da, fiecare relație este unică. Frank Sulloway, psiholog și istoric al științei, a publicat o serie de cercetări legate de dinamica familială. Și, el a spus așa, citez: \"Obișnuim să privim familia ca fiind un mediu unitar, adică un întreg, cu o cultură proprie.\", închid citatul. Dar tot el a spus că, deschid citatul: \"Din cauza acestor diade ne confruntăm, de fapt, cu o serie de micromedii, cu o serie de microculturi.\". închid citatul. Ei bine, fiecare relație pe care un om o dezvoltă cu celălalt, în aceeași familie, reprezintă, de fapt, un microclimat și este unic. De aceea familia este mai degrabă o înșiruire de microclimate, este o înșiruire de medii care au propria ecologie, propriile energii și propriile forțe. Este impropriu să spui că ți-ai dori să îmbunătățești echilibrul în familie. Nu poți îmbunătăți echilibrul în familie, ce poți să faci, în schimb, este să îmbunătățești relația pe care tu, personal, o ai cu fiecare membru al familiei. Asta necesită atenție separată pentru că relațiile sunt separate. Eventual poți să-i ajuți pe ceilalți membri ai familiei să-și îmbunătățească propriile relații. Pentru a putea să faci acest lucru este nevoie să pleci de la valorile fiecărui membru al familiei. Vom porni la drum de la valorile tale. Te voi ajuta să ți le identifici, să le conștientizezi și să înțelegi că valorile celorlalți membri ai familiei tale pot fi diferite. Vei vedea că chiar sunt. Până atunci, aplicând formula pe care ai văzut-o pe ecran, am să te rog să te gândești la câte diade există în familia ta, în funcție de membrii familiei tale. Cu cât sunt mai mulți cu atât, evident, vei avea de-a face cu mai multe relații. Aplicând această formulă, vei vedea că cu cât familia ta numără mai mulți membri, cu atât numărul diadelor este mai mare."
  },
  {
    "id": 275,
    "title": "Identifică-ți valorile – partea I",
    "text": "Primele întrebări cu ajutorul cărora îți identifici valorile."
  },
  {
    "id": 276,
    "title": "Identifică-ți valorile – partea a II-a",
    "text": "A doua serie de întrebări cu ajutorul cărora îți identifici valorile."
  },
  {
    "id": 277,
    "title": "Viața ta este rezultatul valorilor pe care le ai",
    "text": "De ce este important să îți cunoști valorile și ce legătură au ele cu relațiile din familia ta."
  },
  {
    "id": 278,
    "title": "Cum le vorbești celorlalți pe limba lor",
    "text": "Nu ți-am spus care este sfârșitul fericit al poveștii pe care ți-am relatat-o cu el și cu ea, care se plimbă de mână în același mall și văd lucruri diferite. Ea a văzut un scaun de piele care se potrivea perfect într-un birou, într-o încăpere din casă, el nu a văzut acest scaun pentru că se uita la cu totul altceva. Oare, el a fost de acord să sponsorizeze această achiziție? Răspunsul este da. Ai idee de ce? Pentru că ea a adăugat un lucru fără măcar să își dea seama: acel scaun este cu 15 sau 20 la sută redus. Procente în minus sau reducere este exact ceea ce vrea să audă o persoană interesată de bani, în general. Care are această valoare financiară, printre valorile ei. În momentul în care soțul acestei femei a auzit că scaunul este redus cu 20%, a fost de acord să-l achiziționeze. Dacă ea s-ar fi concentrat doar pe a povesti cât de bine s-ar potrivi acel scaun în casă și cum s-ar asorta cu perdelele și cât de confortabil ar fi, nu ar fi făcut niciun click în mintea acestui bărbat. De ce am vrut să-ți dau deznodământul acestei povești? Pentru că, vorbind pe limba celorlalți, reușim să avem această comunicare asertivă, pe care ne-o dorim. Nu este despre noi, e despre celălalt. Cele mai multe conflicte au la bază nevoia de a \"vinde\" o idee celuilalt, adică, de a-l convinge pe celălalt că noi avem dreptate; de a-l convinge pe celălalt să întreprindă o acțiune sau să demonstreze un comportament pe care noi îl dorim demonstrat. Dacă s-ar întâmpla, nu ar mai exista un conflict. De cele mai multe ori, dacă-ți aduci aminte, conflictul pleacă de la o problemă de rezolvat. \"Eu îmi doresc ceva, tu îți dorești altceva. Cum reușim să ajungem la mijloc?\" Faptul că această femeie a scos reducerea în evidență, a făcut ca celălalt să rezoneze cu ideea achiziționării acestui fotoliu. Hai să ne gândim puțin mai larg la ce înseamnă acest context al valorilor pentru celelalte relații pe care le avem în familie. De exemplu, dacă tu ai trecut prin aceste 8 întrebări pentru copilul tău care, spunem, are 12 ani, ai constata că printre valorile acestui copil se află matematica, se află relațiile cu prietenii lui, se află, poate, un sport sau altul. Nu contează. Dacă pentru tine este importantă ordinea, este important ca spațiul în care locuiești să fie curat și mult din ceea ce tu gândești este bazat pe structură, pe planificare, pe lucruri făcute așa cum trebuie făcute, de fiecare dată când tu îl vei ruga pe copilul tău să își facă curățenie în cameră vă veți găsi într-un conflict. Ce ar fi dacă această curățenie în cameră ar fi \"vândută\" pe limba valorilor copilului tău? Ce-ai putea să scoți din valorile copilului tău în așa fel încât el, copilul tău, să vadă această acțiune, curățarea camerei, făcutul de ordine, într-un fel care să răspundă propriilor valori? Ce-ar fi dacă în loc de \"Fă-ți curat în cameră, pentru că arată ca o cocină de porci, camera ta, și nu mai suport să o văd în halul ăsta!\", i-ai spune copilului tău că prietenii lui ar putea aprecia foarte mult felul în care arată camera lui sau că felul în care își primește prietenii, ca gazdă, ar putea să-l ajute, în timp, să aibă relații mai bune, relații mai frumoase, mai echilibrate, pentru că ceilalți s-ar simți bine în spațiul în care sunt primiți. Ar suna cu totul diferit. Dacă, de exemplu, simți că bunica copilului tău, care poate fi propria mamă sau soacra ta, îți răsfață copilul și cumpără o grămadă de lucruri inutile și ai avut foarte multe discuții cu această persoană despre cum să nu mai cumpere înghețată sau a șaptea jucărie, care nu folosește nimănui la nimic. Să presupunem că adresezi aceste 8 întrebări și identifici printre valorile bunicii una care are legătură cu familia, cu dragul, iubirea pentru familie, sacrificiul pentru familie, punerea pe tavă a lucrurilor de care ceilalți au nevoie. Cum ai putea să folosești această valoare a celeilalte persoane pentru a o convinge mai ușor să nu mai achiziționeze toate aceste jucării pe care tu nu le-ai agrea în preajma copilului tău? Dacă tu îi spui unei astfel de persoane \"Nu mai cumpăra jucării!\", e ca și cum i-ai spune \"Nu mai iubi!\", pentru că acea persoană așa știe să își manifeste iubirea. Asta este parte din valorile ei. Ajut-o să-și manifeste iubirea prin altfel de gesturi decât o face acum, plecând de la premiza că înțelegi că este o manifestare a iubirii, ceea ce face cealaltă persoană. Oferă-i alternative. Invit-o pe bunica, de exemplu, să facă copilului o plăcintă sau o prăjitură. Dacă vă propuneți ca familie, împreună, să vă petreceți weekendul undeva și tu propui Valea Prahovei și ceilalți spun \"Nu! Nu vreau să merg acolo.\", unul spune \"Vreau să stau acasă.\", celălalt spune \"Vreau să mă uit la meci.\", celălalt spune \"Nu, eu vreau la mare în acest weekend.\" Și pare că ești singur, sau singur împotriva curentului, ce ai putea să faci pentru a ajunge la un consens, împreună cu întreaga familie? Te întorci la valori. Ce valorizează fiecare dintre aceste persoane? Cum poți, eventual, plecând în Valea Prahovei, ca unul să poată să-și hrănească valoarea numită \"sport\", celălalt să-și hrănească valoarea numită \"educație\", pentru că ceea ce vrea să facă este să acumuleze informații și să citească și așa mai departe. În momentul în care înțelegi care sunt valorile celorlalți, înțelegi mult mai ușor cum să vorbești pe limba lor, să le prezinți situația în așa fel încât pentru ei să fie mai ușor de asimilat, mai ușor de adus aproape pentru că, deja, înțeleg că sunt mai multe lucruri care ne apropie decât care ne despart. Înainte să mergem mai departe, iată ce ți-aș propune să faci acum cu această informație. Gândește-te la valorile tale și gândește-te la valorile persoanei cu care vrei să lucrezi în cadrul acestui exercițiu. Poate fi partenerul, partenera de viață sau unul dintre copii. Gândește-te la o acțiune, un comportament pe care l-ai dori demonstrat de către cealaltă persoană. Cum ai vorbi pe limba acelei persoane în așa fel încât comunicarea ta să fie asertivă, politicoasă și în concordanță cu valorile celeilalte persoane?"
  },
  {
    "id": 279,
    "title": "Contrariile se atrag?",
    "text": "Ai auzit și tu, fără doar și poate, această vorbă: \"Contrariile se atrag.\" Oare e adevărat? Oare pe asta se bazează relațiile fericite pe termen lung? Pe faptul că aceste contrarii se pun laolaltă și se atrag? Poate că este un magnet care funcționează într-o relație incipientă, mai exact, în primele luni ale unei relații. Dar, la modul real, relațiile pe termen lung se bazează pe valori comune, pe principii comune, pe interese comune, pe plăceri comune sau pe înțelegerea faptului că aceste valori contrare se sprijină și se completează reciproc. Iar asta, desigur, cere maturitate. Chiar dacă suntem diferiți, ne completăm unul pe celălalt și învățăm unul de la celălalt. Dar, repet, asta cere maturitate. Până atunci, hai să vedem ce înseamnă \"contrariile se atrag\". Pentru că, da, într-un fel acest mit este adevărat. Contrariile se atrag prin polaritate, iar această polaritate este dată de masculin și feminin, în acest tip de relații. Aș vrea să te uiți la relațiile masculin-feminin din viața ta, atât cu partenerul/partenera de cuplu cât și relația masculin-feminin dintre fiica ta și fiul tău, presupunând că ai o astfel de combinație acasă sau dintre tine și fiul tău, dintre soțul tău și fiica ta, dintre tine și socrul tău și așa mai departe. Ce înseamnă de fapt această polaritate? Are legătură cu energiile pe care noi le aducem în această relație, în această a treia entitate. David Deida spune că 80% dintre femei manifestă energie feminină și 80% dintre bărbați manifestă energie masculină. La ce se referă mai exact această energie? Ceea ce vezi acum pe ecran este o diferențiere utilă între energia feminină și energia masculină. Asta ca să-ți dai seama cât de diferiți suntem de fapt. Femininul caută iubire, în timp ce masculinul caută libertate. Femininul solicită înțelegere, pe când masculinul solicită apreciere. Femininul este stimulat de aprecieri, în timp ce masculinul este stimulat de provocări. Femininul caută sau oferă atenție des și în doze mici, în timp ce masculinul caută și oferă atenție mai rar, dar și în doze mai mari. Femininul să înconjoară de oameni, de lucruri, adună, în timp ce masculinul se debarasează. Femininul își amintește, în timp ce masculinul uită. Femininul este motivat de circuitul iubirii în relație, de intimitate, în timp ce masculinul este motivat de împlinirea misiunii personale, de realizări în general. Femininul are scopul de a umple cu iubire și atenție, în timp ce masculinul are ca scop dezrobirea câtre libertate și extaz. Femininul are tendința de a rămâne prea mult într-un loc, în timp ce masculinul are tendința de a pleca prea devreme. Femininul strălucește, în timp ce masculinul cucerește. Spuneam că 80% dintre femei manifestă, mai degrabă, energie feminină, în timp ce 80% dintre bărbați manifestă, mai degrabă, energie masculină. Ce înseamnă că aceste contrarii se atrag? Înseamnă că o femeie care manifestă, mai degrabă, energie masculină va fi atrasă de bărbați care manifestă energie feminină și invers. Un bărbat care manifestă, mai degrabă, energie feminină va fi atras de o femeie care manifestă, mai degrabă, energie masculină. Un bărbat echilibrat va căuta o femeie cu energie echilibrată. Tocmai de aceea echilibrul nu este ușor de găsit. Din acest motiv în aproape fiecare relație bărbat-femeie pe care o știm este unul care trage și unul care se lasă tras, unul care ia decizii celălalt care le implementează, unul care arată calea și celălalt care urmează. Acum, evident că există și foarte multe răsturnări ale acestei energii. Cunoaștem împreună o serie de relații în care femeia manifestă, mai degrabă, energie masculină. Este cea care ia decizii, este cea care vrea libertate, cea care caută să-și atingă propriile obiective sau propriile realizări. La ce ne ajută această înțelegere a energiilor care se manifestă între masculin și feminin? Vei vedea de ce fiul tău, care manifestă o energie masculină, se înțelege mai bine cu sora lui, care manifestă o energie feminină, dar în același timp în coflict cu un alt frate, care manifestă o altă energie masculină. Masculin-masculin este în mod evident o luptă pentru supremație. Vei înțelege de ce poate fiul tău, manifestând o energie feminină, va avea parte de prieteni care au o energie masculină, de care poate se va lăsa târât sau influențat în alegerile lui. Ceea ce percepem că nu avem, căutăm la celălalt. Acest dezechilibru energetic îl putem crea și noi. Am văzut destul de multe cupluri care au plecat de la echilibru. Bărbat echilibrat, femeie echilibrată și s-a întâmplat un dezechilibru în care ea, bunăoară, a simțit că energia masculină nu este prezentă sau nu este la locul ei și și-a schimbat energia, devenind ea cea cu energie masculină. Ea a fost cea care a dat mai departe direcția. Pe măsură ce s a întâmplat asta, energia ei a devenit din ce în ce mai masculină, iar a lui din ce în ce mai feminină. Poate acest lucru la prima vedere nu este o problemă atâta vreme cât cei doi sunt echilibrați în ei înșiși cu ceea ce fac și sunt în concordanță cu propriile valori. Dar poate că acest dezechilibru duce, de fapt, la un dezechilibru al relației. Dacă ne dorim să aducem din nou relația la echilibru, ar trebui să ne uităm la propriile energii și să vedem ce transmitem în afară ca atitudine, fie că e vorba despre cea masculină sau cea feminină. Ca să poți echilibra o relație e important să înțelegi care este atitudinea celui de lângă tine și care sunt valorile pe care le manifestă prin această atitudine. Ceea ce vezi acum pe ecran este Modelul Atitudinal Masculin și Feminin și este predat de Shelle Rose Charvet. Uită-te la modelul atitudinal feminin din punctul de vedere al dialogului interior. \"Regulile trebuie urmate.\" \"Încălcarea lor se pedepsește.\" \"Eșecul înseamnă dizgrație.\" \"Munca grea este răsplătită.\" \"Consecințele sunt serioase.\" \"Totul este serios.\" \"O iau personal.\" În timp ce dialogul interior la modelul atitudinal masculin sună cam așa: \"Regulile sunt făcute să fie încălcate.\" \"Învingătorul ia totul.\" \"E un joc. Mai câștigi, mai pierzi. Poți oricând să încerci din nou.\" \"Fiecare are rolul lui în echipă.\" \"Nimic personal, doar afaceri.\" Îți propun să ne uităm mai departe la programele, la metaprogramele, de fapt, pe care modelul atitudinal feminin le generează. Ele sunt concentrate pe proceduri, în general, în timp ce la modelul atitudinal masculin sunt concentrate pe opțiuni. Proceduri versus opțiuni. Modelul atitudinal feminin se îndepărtează de riscuri, în timp ce modelul atitudinal masculin se apropie de oportunități, pentru că gândește în viitor. Un alt element important este legat de felul în care modelul atitudinal feminin se comportă în relații. Atitudinea este \"Eu sunt cine sunt și asta e.\", pe când modelul atitudinal al masculin ar zice \"Îmi adaptez stilul conform scopului.\" Modelul atitudinal feminină spune \"E pe bune.\", în timp ce masculinul spune \"E doar un joc.\" Femininul este vulnerabil la critică, în timp ce masculinul acceptă critica mult mai ușor. Femininul spune \"Relația personală este o condiție ca să lucrăm bine împreună.\", în timp ce masculinul ar spune \"Relația personală este o consecință plăcută a lucrului în echipă.\" Sigur, ai putea spune în acest moment \"Da, eu învăț toate aceste lucruri, dar ce fac cu celălalt?\" Am să mă întorc la a-ți spune că totul pleacă de la tine. Tu ești cea sau cel care depui efort conștient în a-ți echilibra relațiile și a face lucrurile diferit decât le făceai până acum. Atunci când înțelegi că judecata ta se bazează pe valorile tale, pe energia ta, masculină sau feminină și pe convingerile tale, lucrurile se simplifică drastic. Valorile, energia și convingerile influențează modul în care rezolvăm problemele, felul în care ne așezăm în discuția unei probleme și felul în care ne așteptăm să reacționeze celălalt când noi avem o problemă."
  },
  {
    "id": 280,
    "title": "2 stiluri în rezolvarea problemelor",
    "text": "Pentru că obținerea de echilibru și de armonie între toți membrii familiei este ceea ce ne interesează în cadrul acestui modul, aș vrea să îți relatez un dialog care se întâmplă între un el și o ea. Și sună cam așa: ea vine seara acasă și îi spune lui \"M-am săturat. Am avut un conflict cu șeful meu și m-am săturat. Totul este pe dos. Nu mai vreau, nu mai suport, nu-mi mai place\". Și el spune \"Ar trebui să îți dai demisia.\" Și ea se enervează: \"Nu înțelegi? Cum să îmi dau demisia? Dar nu despre demisie este vorba.\" Și el spune: \"Încercam doar să te ajut. Adică, nu asta voiai, o soluție? Din partea mea, soluția este să-ți dai demisia.\" Și ea se simte neînțeleasă. De ce se întâmplă, de foarte multe ori, acest dialog al surzilor? Atât în relația de cuplu, cât și între noi și copiii noștri și în absolut orice fel de relație putem ajunge în acest punct. Aș vrea să ne aducem împreună aminte de pașii prin care trecem, fiecare persoană trece, în momentul în care ne confruntăm cu o problemă pe care o dorim rezolvată. Îți aduci aminte de \"sentimente\", \"situație\", \"soluții\"? Ai, din nou, pe ecran acești trei pași. În momentul în care ne confruntăm cu o problemă, avem un val de sentimente care ne invadează, sentimente legate de acea problemă. Ce facem, mai apoi, este că analizăm situația în care ne aflăm. Cum am ajuns în acest moment? Care sunt părțile implicate? Ce ne dorim, de fapt, să obținem? Și în momentul în care am avut șansa să rumegăm destul de mult această situație, suntem capabili să ne mutăm la soluții. Acesta este și ultimul pas în rezolvarea problemelor. Acești trei pași, spuneam, sunt aceiași pentru fiecare dintre noi, dar rapiditatea cu care trecem prin fiecare pas este foarte diferită. Prin prisma rapidității cu care fiecare persoană trece prin fiecare pas, putem identifica două stiluri în rezolvarea problemelor, două stiluri majore: sunt cei care rezolvă problemele în interior și cei care rezolvă problemele în exterior. De exemplu, cei care rezolvă problemele în interior sunt aceia care au nevoie de timp cu ei înșiși atunci când au o problemă. Și au tendința de a răspunde la întrebarea \"Ce ai? Ce problemă ai?\" cu \"Nimic!\" și se retrag și au dialog interior până când sunt dispuși să vorbească despre această problemă. În momentul în care sunt agresați verbal și cineva insistă \"Spune-mi, ce s-a întâmplat? Hai să găsim o soluție.\", ceea ce fac este că resping. Au nevoie, spuneam, să se retragă până rumegă această informație și când sunt ei dispuși să vorbească, atunci o vor face. Cu astfel de persoane, reacția pe care ar trebui să o avem este: \"Sunt aici să te ascult, când vrei să vorbim.\" Nu \"Sunt aici să vorbim\". \"Sunt aici să te ascult când ești pregătit sau pregătită.\" Cei care rezolvă probleme în exterior sunt exact opusul primului caz. În momentul în care au o problemă, pun mâna pe telefon și simt nevoia să vorbească despre această problemă cu mama, cu o prietenă, cu cineva, în așa fel încât să se audă vorbind. Faptul că vorbesc despre problemele lor și, și le rezolvă în exterior, nu înseamnă că nu sunt capabili sau capabile să și le rezolve singuri. Ci au nevoie să-și audă ideile pentru a reuși să treacă de la un pas la celălalt și a găsi o soluție. Între aceste două mari stiluri, cei care își rezolvă problemele în interior și cei care își rezolvă problemele în exterior, apar și alte combinații. Cei care preferă să își rezolve problemele în interior sunt fie vorbitori, fie cuceritori. Iată care sunt diferențele între un stil și celălalt, mai exact, între o combinație și alta. Cei care își rezolvă problemele în interior, dar sunt și vorbitori în același timp, vor să rămână singuri înainte de a da frâu liber emoțiilor. De exemplu, pot merge la ei în cameră să plângă și apoi să scrie într-un jurnal. Atunci când oamenii le dau sfaturi, le perturbă lumea privată. Au dialoguri, mulți dintre ei. Îi auzi vorbind. Cei care își rezolvă problemele în interior, dar sunt cuceritori, caută singuri soluții. De obicei, nu prea vorbesc despre problemele lor, sunt ca struții. Dacă au destul timp de gândire, este posibil să accepte sfaturi. Altfel, acestea le violează intimitatea. Și cei care preferă să-și rezolve problemele în exterior pot fi vorbitori sau cuceritori. Iată cum sunt cei care își rezolvă problemele în exterior, dar sunt vorbitori: apelează la alții pentru a discuta despre sentimentele lor și despre posibile soluții. Dar dacă nu au avut ocazia să-și clarifice sentimentele, sfaturile îi frustrează. Și mai sunt cuceritorii, care vorbesc cu ceilalți despre datele situației și despre ideile pe care le au. Este posibil să accepte sfaturi deoarece gândesc logic și le place să asculte idei. De ce ne ajută să înțelegem aceste diferențe în rezolvarea problemelor? Gândește-te așa: vorbitorii au nevoie să vorbească despre sentimentele lor înainte să se mute la soluție. Au nevoie să se simtă înțeleși, să simtă că cealaltă persoană manifestă empatie față de sentimente. În general femeile și energia feminină are nevoie de acest aspect, de scoaterea în afară a sentimentelor. Pe când cuceritorii se mută mult mai repede la situație și mult mai repede la soluție. Nu insistă foarte mult pe sentimente, nici ale lor, nici ale celorlalți. De aceea apar, de foarte multe ori, conflicte în relații. Să ne gândim la un cuceritor care stă de vorbă cu un vorbitor și vorbitorul spune \"Am avut o problemă. Am trecut printr-o situație neplăcută astăzi.\" \"Ce s-a întâmplat?\", întreabă cuceritorul. \"Mi s-a furat portofelul și am avut o zi îngrozitoare. Nu vrei să știi prin ce am trecut.\" \"Păi, va trebui, în cazul acesta\" va spune cuceritorul \"să dai telefon la bancă și să-ți anulezi, să-ți blochezi toate cardurile și să te duci la poliție și, nu, să-ți depui actele pentru alte documente.\", în timp ce vorbitorul încerca să povestească despre ziua îngrozitoare pe care a avut-o. Avea nevoie de empatie. Cuceritorul se mută în soluție. În momentul în care un cuceritor și un vorbitor stau de vorbă și cuceritorul încearcă să-l ajute pe un vorbitor să își rezolve problema, lucrurile parcă se blochează pentru că vorbitorul se simte neînțeles. \"Tu nu mă înțelegi.\" Pentru că, de cele mai multe ori, această persoană avea nevoie doar de o întrebare: \"Și cum a fost ziua ta? Povestește-mi.\" \"Și te-ai simțit rău, așa-i? Cred că ai avut o zi îngrozitoare.\" Vorbitorii au nevoie, în acest moment, să li se satisfacă această nevoie de conectare, de relaționare. Să simtă că au avut, într-adevăr, cui să povestească ce li s-a întâmplat. Acesta este motivul pentru care ceilalți pot bloca comunicarea cu noi, pentru că nu reușim să înțelegem stilul de rezolvare a problemei din partea cealaltă. După cum bine vezi, avem stiluri diferite în rezolvarea unei probleme. Ce poți face cu această informație? Identifică stilul tău de rezolvare a problemei și identifică stilul celorlalți din familie. Ce fac ei atunci când au o problemă? Se retrag, vin în brațe, sună pe cineva? Despre ce vorbesc, în primul rând? Vorbesc despre sentimente, vorbesc despre situație sau vin, pur și simplu, și întreabă \"Am nevoie de ajutorul tău în găsirea unei soluții\"? În momentul în care realizezi care este stilul fiecărui membru al familiei tale în rezolvarea problemelor, vei putea mai ușor să vorbești pe limba lor. În momentul în care copilul tău se retrage în camera lui sau în camera ei și tu intri peste el sau peste ea și întrebi \"Ce s-a întâmplat?\" și copilul spune \"Nimic. Lasă-mă în pace!\", ai putea să nu o iei personal. Ai putea să te gândești că acel copil are nevoie de timp să își clarifice sentimentele, să își clarifice situația și poate că, la un moment dat, vine la tine în căutarea unei soluții. Ce poți face în acest moment este să-i spui doar atât: \"Sunt aici să te ascult când ești pregătit sau pregătită.\" Dacă ești un cuceritor și cel de lângă tine vine și îți povestește despre emoții, nu le judeca. Lasă-le așa cum sunt, empatizează și ajută persoana respectivă să-și identifice toate emoțiile și sentimentele legate de acea problemă, înainte să o ajuți sau să-l ajuți să se mute în pasul următor. Dacă ești, mai degrabă, un vorbitor și stai de vorbă cu un cuceritor, poți să ai o comunicare asertivă. Dacă simți că celălalt începe să te împingă către o soluție și tu ai nevoie să mai scoți afară sentimentele tale, spune-i asta. \"Știu că vrei să mă ajuți să găsesc o soluție. M-ar ajuta, înainte de toate, să am această oportunitate de a vorbi despre ce simt. Asta o să mă ajute să mă mut în pasul următor. Mulțumesc că înțelegi.\" Înainte să mergem mai departe, iată ce ai de făcut cu această informație. Uită-te la tabelul pe care ți l-am prezentat, la combinațiile dintre stiluri și încearcă să identifici în ce stil se încadrează fiecare membru al familiei tale. Și fă-ți o schiță de plan care te va ajuta să abordezi diferit rezolvarea problemelor cu aceste persoane, pentru că te va ajuta foarte mult, atât în rezolvarea unui conflict, în a-i ajuta pe ceilalți să își rezolve propria problemă, în a înțelege felul în care ceilalți te ajută pe tine să rezolvi o problemă și, nu în ultimul rând, în felul în care voi, împreună, ca familie, luați decizii și rezolvați problema."
  },
  {
    "id": 281,
    "title": "Consiliul de familie",
    "text": "Știi deja că fiecare dintre noi avem valori diferite și că asta ne influențează filtrul prin care primim realitatea și deciziile pe care le luăm, felul în care îi judecăm pe ceilalți. Până la urmă, totul se reduce la convingerile noastre. Ai învățat, de asemenea, până în acest moment că fiecare dintre noi este unic și că familiile noastre sunt formate din mai multe diade. Cu cât familia numără mai mulți membri, cu atât numărul diadelor este mai mare. Ai văzut, pe de altă parte, că fiecare dintre noi are un alt stil în rezolvarea problemelor. Unii avem nevoie să stăm mai mult pe sentimente, până când ne eliberăm de ele. Alții trec peste acest pas ceva mai ușor și se mută mai repede în soluții. Ai aflat, până în acest moment, cum să abordezi pe fiecare membru al familiei, diferit, în așa fel încât relația ta cu fiecare să se îmbunătățească. Ce ți-aș propune în cele ce urmează, este să vedem cum punem toată familia laolaltă în așa fel încât să putem lua decizii. Și am să-i spun acestei abordări \"consiliu de familie\". Poți să-i spui oricum: sedință formală, ședință informală, întâlnirea familiei. Până la urmă titlul nici măcar nu contează. Eu am avut parte de astfel de consilii de familie și chiar așa le și spuneam. În ziua de astăzi familiile sunt extrem de ocupate, de fapt, fiecare individ este foarte ocupat și timpul pe care îl petrecem împreună este unul extrem de limitat. Majoritatea părinților își petrec timp cu copilul poate o oră dimineața, timp în care numai timp de discuție nu este pentru că, în cele mai multe case cu copii, dimineața este alarmă de incendiu. Și ne mai întâlnim cu ai noștri copii și cu ceilalți membri ai familiei, undeva după ora 18, în care sunt atât de multe lucruri de făcut, în intervalul de timp până la ora 10, probabil, când copiii ajung în pat, încât de foarte multe ori nu mai avem timp să stăm împreună, să comunicăm, să ne cunoaștem unii pe ceilalți și anii trec. Sunt foarte mulți părinți care realizează că nu își mai cunosc copiii. Copiii au 12-14 ani și nu mai știu aproape nimic despre ei. Cu ce prieteni se întâlnesc, ce anume fac în acel timp, care sunt preferințele lor, care sunt convingerile pe care le-au dobândit între timp. Sunt foarte multe necunoscute și de cele mai multe ori părinții, pentru a salva timp, iau decizii pentru copii, pentru familie sau în locul copiilor. Într-adevăr, pentru a-i asculta pe copii e nevoie de timp și e nevoie de răbdare. Dar, zi după zi, nevoile lor nu sunt satisfăcute. Nici nevoia de conectare, pentru că nu simt că fac parte din familie, nici nevoia de competență, pentru că nu au șansa să-și spună punctul de vedere și să participe competent la luarea unei decizii sau rezolvarea unei probleme și, nu în ultimul rând, nu simt că au control, tocmai pentru că deciziile se întâmplă în lipsa lor. În multe familii, atunci când membrii chiar își petrec timp împreună, acest timp se întâmplă în fața unui televizor. Este acesta un timp de calitate petrecut împreună? Fără doar și poate nu este. Ceea ce ți-aș propune sunt consiliile de familie. Știu, sună extrem de formal, sună ca o ședință la serviciu, dar vei vedea că, adaptând aceste consilii stilului tău, nu ai decât beneficii de adus și ție și întregii familii. Poți să transformi fiecare masă de seară, dacă vrei, într-o astfel de discuție sau ai putea programa întâlniri săptămânale, pe care să le numești consiliu de familie. Consiliile de familie ajută membrii familiei să se cunoască la un nivel mai profund, dincolo de \"Ce ai făcut astăzi? Ce ai mâncat la școală? Ai primit lecții? N-ai primit lecții? Cum a fost ziua ta?\" Acele câteva 4-5 întrebări pe care membrii unei familii și le adresează, poate, în fiecare după amiază. Nu este suficient, spuneam, pentru că an după an vei constata că orele pe care copilul tău le petrece în absența ta și tu în absența copilului tău sunt mult prea multe pentru a fi acoperite în patru întrebări. Care ar putea să fie obiectivele acestor consilii de familie? Membrii familiei se citește unul pe altul și își exprimă bucuriile, sentimentele, grijile și ideile. Își arată aprecierea și se încurajează reciproc. Construiesc un sentiment de unitate a familiei, ajutând membrii familiei să se simtă importanți. Iau decizii despre problemele care afectează întreaga familie. Rezolvă probleme și tratează aspecte recurente. Discută despre valori și abilități de învățare care pot ajuta fiecare membru pe parcursul trecerii anilor, atât în interiorul cât și în exteriorul familiei. Planifică petreceri, vacanțe, weekenduri sau feluri în care se distrează împreună. Iată cât de multe obiective poate avea o simplă întâlnire în cadrul familiei. Aș vrea să îți povestesc în lecția următoare care sunt câteva dintre beneficiile pe care programarea unor astfel de consilii de familie le-ar putea aduce familiei tale."
  },
  {
    "id": 282,
    "title": "Beneficiile consiliului de familie",
    "text": "Descoperă toate avantajele pe care le aduc în familie aceste întâlniri."
  },
  {
    "id": 283,
    "title": "Specificațiile consiliului de familie",
    "text": "Nu știu cum arată familia ta în acest moment, ceea ce pot să îți împărtășesc, totuși, este că normalitatea familiei cu mama, tatăl și copiii care trăiesc sub același acoperiș începe să devină mai puțin decât o normă. În România 1 din 4 copii este crescut în familii monoparentale sau recompuse, mixte, ceea ce înseamnă că mama s-a recăsătorit, iar noul tată poate avea la rândul lui familie. Se poate întâmpla, de asemenea, ca a doua căsătorie să eșueze, copilul să păstreze relația cu frații vitregi pe care i-a avut alături ani de zile, ba poate și cu cel de-al doilea tată. Mama se recăsătorește din nou și apare o familie mixtă, cu o grămadă de copii și o grămadă de membri care sunt puși laolaltă, mai mult sau mai puțin conjunctural. Lucrurile acestea se întâmplă zilnic și va fi, din ce în ce mai mult, o astfel de normalitate prezentă în viața noastră. Acesta este motivul pentru care are foarte mult sens să ne uităm la aceste specificități, ca să nu le spun că sunt deja o normă. Poți să ții un consiliu de familie atunci când părintele este unic? S-a întâmplat un divorț sau decesul celuilalt părinte? Fără doar și poate că da. Atâta vreme cât copilul poate participa la decizii, poate participa la stabilirea regulilor care cer de la el anumită cooperare sau anumite comportamente pe care ar trebui să le demonstreze, este întotdeauna o idee foarte bună. Te-ai putea întreba în acest moment \"Ce fac dacă celălalt părinte nu îmi respectă regulile?' Atâta vreme cât tu ai un cămin și atâta vreme cât copilul locuiește la tine, regulile pot fi pentru căminul tău, pentru casa ta. Bineînțeles că ar fi ideal ca celălalt părinte să poată participa la astfel de discuții și ar fi ideal ca toate regulile să fie de asemenea respectate în celălalt cămin. Nu se întâmplă întotdeauna așa, dar deja ai învățat lucrul acesta. Fă tu ceea ce poți tu face, atâta vreme cât ceea ce faci aduce copilului tău echilibru, din perspectiva tuturor nevoilor psihologice de bază. Ceea ce poți face în plus este să inviți în cadrul acestor consilii de familie pe ceilalți membri ai familiei care te ajută în creșterea copilului. Poți lua decizii împreună cu o bunică, poți lua decizii împreună cu soacra ta, presupunând că relația este una bună, ba chiar și cu bona. Atâta vreme cât există adulți în cadrul familiei, care se implică activ în educarea, în creșterea copilului, este întotdeauna o idee bună să-i avem pe toți laolaltă. Familiile mixte, pe de altă parte, beneficiază poate cel mai mult de consiliile de familie. De ce? Pentru că avem un membru al familiei, nou, care va trebui integrat de către ceilalți copii. Se pare că, cu cât copiii sunt mai mari, cu atât acceptă mai greu apariția unui nou membru al familiei, chiar dacă este vorba despre noul partener al mamei sau noua parteneră a tatălui. Atâta vreme cât copiii percep noul adult venit în familie a fi un intrus, le va fi foarte greu nu numai să-l accepte, dar să și asculte de el sau de ea. Acesta este motivul pentru care consiliile de familie îi ajută pe copii să vadă că cei doi adulți, indiferent cine a venit în familie, formează o echipă și că toate regulile, cele trecute și cele prezente, vor fi respectate de către toți membrii ai familiei. Mai mult decât atât, ajută noul membru al familiei să se facă cunoscut, să-și împărtășească la rândul lui sau la rândul ei opiniile, percepțiile și să participe la decizii. Atâta vreme cât cele două familii puse laolaltă au fiecare copiii ei, aceste consilii ajută ca acești copii să se cunoască mai bine între ei, să se respecte reciproc și să diminueze rivalitățile între ei. De ce spuneam că în acest caz consiliile de familie sunt, poate, cele mai benefice? Pentru că două entități, două familii, cu toate diadele despre care deja știi, se pun laolaltă și același lucru se întâmplă, poate, dacă vrei să facem o paralelă și în cazul fuziunilor între corporații. Vin două culturi diferite care își propun să facă echipă. E important să discutăm, de aceea, în cazul acestor consilii de familie despre regulile fiecărei familii până să fie puse laolaltă, ce păstrăm împreună și ce schimbăm în așa fel încât fiecare dintre noi să obținem cât mai mult din ceea ce ne dorim și fiecare membru al familiei să aibă cele trei nevoi psihologice de bază satisfăcute. E un cadru de referință care ne va ajuta să funcționăm ca o familie. Mai există și o altă situație care poate necesita o atenție specială. Mă refer, mai exact, la familiile cu copii adoptați. În cadrul familiei mele extinse formată, evident, din mai multe familii, există una care a adoptat două fetițe. Și aceste două fetițe nu sunt surori. Fiecare provine, evident, din altă familie și are o altă vârstă. E important, în acest context, să ținem un consiliu de familie pentru că, de cele mai multe ori, copiii adoptați au în spate un istoric destul de tulburător. Nu au fost satisfăcute nevoile psihologice de bază. Acești copii nu s-au simțit iubiți, nu s-au simțit acceptați, nu s-au simțit parte din familie și dacă ne dorim integrarea unor astfel de copii, e nevoie să inițiem consiliile de familie cât de curând posibil. Mai exact, atâta vreme cât putem coopera cu ei, putem comunica cu ei. Ce ți-aș propune să faci în acest moment cu informația pe care deja o ai, înainte să mergem mai departe și să discutăm despre rolurile eventuale pe care cineva din familie le-ar putea juca în cadrul acestor consilii de familie, este să scrii numele persoanelor din familia ta pe care le-ai include în acest consiliu de familie. Este foarte similar cu ceea ce ai face pentru stabilirea regulilor de conduită și de comportament în cadrul familiei și câteva detalii despre acest lucru le-ai aflat deja din modulul al patrulea. Dar gândește-te acum, dacă ar fi să aduci laolaltă membrii familiei care ar avea un cuvânt de spus despre felul în care funcționați împreună și deciziile pe care le luați și care au un impact asupra tuturor, care ar fi acele persoane?"
  },
  {
    "id": 284,
    "title": "Rolurile în consiliul de familie",
    "text": "Care sunt rolurile pe care fiecare membru al familiei și le poate asuma? Și am să-ți spun din capul foii că aceste roluri ar trebui să fie asumate prin rotație. Există patru roluri importante și eu îți sugerez doar aceste patru. Pot fi două dintre ele sau poți să adaugi. Important este ca fiecare, pe măsură ce trece timpul, să aibă șansa să își asume un rol sau altul. Evident, fiecare întâlnire are nevoie de un \"lider\" sau de conducătorul întâlnirii sau de cel care așază regulile la începutul fiecărei întâlniri. Acela care se asigură că fiecare membru al echipei este citit, că criteriile, în cazul în care avem de luat o decizie împreună, sunt luate de la fiecare și că decizia pe care o luăm este una care într-adevăr satisface cât mai mulți membri sau cât mai multe dintre aceste criterii. Liderul, de cele mai multe ori, în cele mai multe familii, este tatăl. Acesta este motivul pentru care ți-am propus, încă de la început, ca rolurile să fie asumate prin rotație. Ce se întâmplă, să ne gândim împreună, dacă de fiecare dată un singur adult este acela care joacă rolul de lider? Ne întoarcem în stilul de parenting autoritar. Ideea de lider nu este unul care impune decizii de sus în jos, ci tocmai acela care asigură cooperarea între membrii echipei. Știu destul de multe familii în care acest rol de lider este luat de copii în vârstă de 6-7 ani. Poți să îți pregătești copilul pentru a deveni lider în cadrul unui consiliu de familie, încă de la 3 ani. Îl poți lua în brațe și împarte rolul cu tine. Cumva îi șoptești ce poate să facă sau ce ar putea să spună la pasul următor în așa fel încât, în timp, și-o să îi ia probabil un an sau doi, să poată deveni liderul acestei întâlniri, la rândul lui. Imaginează-ți ce simte un copil în momentul în care la 5 sau 6 ani are șansa să conducă o ședință de familie, o întâlnire și să stabilească reguli și să obțină punctele de vedere de la ceilalți și să medieze, eventual, conflicte. Într-adevăr, nu numai că nevoile psihologice de bază îi sunt pe deplin satisfăcute, dar cele mai multe dintre acele abilități de care ți-am povestit deja vor fi adânc însămânțate și destul de devreme. Un alt rol în cadrul consiliilor de familie este \"acela care ia notițe\". Poți să-i spui oricum, înregistrator, dacă vrei. Poți să găsești o grămadă de nume haioase pentru fiecare rol în așa fel încât să și le asume cu drag și să ne și amuzăm în același context. Poate fi memorialistul sau istoricul, nu contează. Este acela care ia notițe. Te-ai putea gândi că un copil trebuie să știe să scrie pentru a lua notițe și a-și asuma acest rol, dar știu familii în care copii mici, care încă nu știu să scrie și să citească, își asumă acest rol, înregistrând pur si simplu cu un reportofon sau cu un telefon, întâlnirea. De ce e important să facem asta? Pentru că, de multe ori, în cadrul consiliilor de familie se pot stabili \"contracte\". Contracte înseamnă că, din punctul de vedere al cooperării, părinții și copiii stabilesc împreună pașii următori pentru rezolvarea unei probleme sau luarea unei decizii sau, de ce nu, pentru disciplină. Și atâta vreme cât toată lumea știe ce s-a discutat și lucrurile sunt scrise alb pe negru sau înregistrate, copiii nu mai pot să spună \"Dar tu nu ai spus asta. Dar nu e adevărat. Dar eu nu am auzit.\" Și nu numai copiii. Și nouă ni se întâmplă de multe ori să ne dorim să ieșim din situații neplăcute venind cu exact acest argument, \"Am uitat. Nu știu. Nu ai spus. Ți se pare că ai spus asta. Eu am înțeles altceva\". Deci e un rol important, acela care ia notițe. Un alt rol în cadrul consiliilor de familie este \"spărgătorul de gheață\". Este acela care deschide întâlnirea și propune o activitate, de cele mai multe ori, amuzantă în așa fel încât fiecare să se destindă, mai ales că de cele mai multe ori consiliile de familie se petrec seara, după ce toată lumea este mai mult sau mai puțin obosită și care îi face pe membrii familiei să se simtă aproape. Am să-ți dau pe parcursul lecțiilor următoare câteva idei despre ce-ar putea să facă spărgătorul de gheață. Este magicianul, dacă vrei. Acela care îi face pe toți, la începutul întâlnirii, să se simtă bine. Și dacă spărgătorul de gheață este cel care deschide întâlnirea, avem și o \"ancoră\". E acela care închide întâlnirea sau ședința de familie. Ancora este în general responsabilă pentru urmărirea a ceea ce s-a stabilit de comun acord pe parcursul săptămânii viitoare. Ceea ce mai poate face ancora, este să propună o activitate haioasă pentru săptămâna viitoare, pentru toți membrii familiei. De exemplu o surpriză pe care fiecare să o facă celuilalt, un ajutor pe care membrii familiei să și-l acorde unul celuilalt sau, nu știu, o activitate care presupune adunarea de fotografii, presupunând că săptămâna viitoare ne propunem să facem un album. Este cel care propune o activitate pentru săptămâna următoare, închizând astfel întâlnirea. Dacă familia este formată din doar doi membri, ceea ce pot face acești doi membri este să își împartă rolurile, fiecare având câte două. Unul poate fi lider și poate fi cel care notează, iar copilul, de exemplu, poate fi spărgătorul de gheață și ancora. Aceste roluri, îți spuneam că ar fi bine să se întâmple prin rotație. Ceea ce vezi acum pe ecran este o schemă care ar putea să te ajute de la o săptămână la alta să notezi rolurile pe care membrii familiei tale le-au avut în cadrul fiecărei întâlniri și care este rolul următor pe care și l-ar putea asuma. În acest fel se pot pregăti pentru rolul următor, pot propune subiecte pentru agendă, se pot pregăti cei care vor fi spărgător de gheață pentru o inițiere a întâlnirii amuzante, iar ancorele, la rândul lor, se pot gândi la ce poate face fiecare membru al familiei până săptămâna viitoare. Ai putea folosi și tu un astfel de sistem, desenând-ul cu creionul și punându-l, eventual, pe frigider. În lecția următoare îmi propun să-ți arăt cam cum se desfășoară un astfel de consiliu, de la început până la sfârșit. Cam cum ar arăta agenda unei astfel de întâlniri."
  },
  {
    "id": 285,
    "title": "Agenda consiliului de familie",
    "text": "Cam cum se desfășoară un astfel de consiliu de familie de la cap la coadă? Păi, evident, există o agendă. Și-am să-ți spun cam ce fel de subiecte pot fi incluse pe această agendă și cine le notează, când. Spărgătorul de gheață este acela care deschide întâlnirea și propune o activitate haioasă. Mai apoi, cel care ia notițe, citește despre notițele care au rămas de data trecută, de la întâlnirea precedentă și se începe cu exact acele subiecte care au rămas pe ordinea de zi sau care au rămas nerezolvate. Mai apoi, ia fiecare punct din agendă și îl propune liderului întru dezbatere. Liderul preia aceste subiecte și le discută întâi pe cele mai vechi, fie că sunt recurente, fie că sunt unele lucruri, spuneam, care au rămas nerezolvate, apoi trece la chestiunile noi care sunt de discutat și de decis în cadrul consiliilor de familie. După ce se discută toate subiectele de pe agendă, cel care ia notițe rezumă ceea ce s-a discutat pe parcursul întâlnirii, deciziile care s-au luat și, împreună cu liderul, stabilesc roluri, eventual, pentru implementarea acestor decizii până data viitoare sau până când este termenul limită. Poate nu se întâmplă, implementarea deciziei, până data viitoare. Iar, la final, ancora este aceea care propune o activitate până data viitoare. Acesta este, pe scurt, sumarul a ceea ce ar putea să însemne desfășurătorul unui consiliu de familie. Hai să vedem cam ce fel de subiecte pot apărea pe ordinea de zi, pe agenda unei astfel de întâlniri. De exemplu, ce se poate face în weekend și ce-și propune fiecare membru al familiei să facă în weekend. Planificarea unei vacanțe viitoare. Faptul că familia, de exemplu, ar vrea să reorganizeze casa. Faptul că unul dintre copii își dorește propria cameră sau ar vrea să-și personalizeze un colț din camera pe care o are de împărțit cu un alt copil. Ce-ar mai putea să apară aici sunt anumite probleme comportamentale pe care copiii le-au avut la școală. S-ar mai putea afla anumite achiziții pe care familia dorește să le facă, de exemplu, canapeaua nouă din sufragerie. Bugetul poate fi iarăși un subiect interesant de discutat în cadrul unui consiliu de familie, măcar o dată pe lună. Ce înseamnă asta? Înseamnă că adulții din această familie pun pe masă veniturile pe care le au, nu la propriu evident, și nici măcar nu trebuie să fie sumele reale, și discută în cadrul familiei către ce anume se vor îndrepta anumite sume. Stabilesc împreună care este bugetul pentru cheltuieli legate de casă, cât din această sumă se duce în întreținere, în abonamente, în tot ce înseamnă cheltuieli recurente, care sunt banii care rămân pentru distracție. Eventual ce-și propune întreaga familie să facă din punctul de vedere al investițiilor. Acesta ar fi un moment interesant pentru tine să predai copilului tău responsabilitatea financiară. Un alt subiect care poate apărea pe agendă sunt anumite reguli pe care le-ai dori implementate sau modificarea altora pentru că, așa cum deja știi, regulile nu rămân bătute în cuie. Să presupunem că, până în acest moment, copilul tău se culca seara la ora 21. Dar să presupunem că a trecut timpul și copilul tău a crescut și cere să aibă posibilitatea de a se culca mai târziu. Poate fi un subiect de discutat în consiliul de familie, la ce oră se poate culca în timpul săptămânii, la ce oră se poate culca seara. Să presupunem, de asemenea, că în casă a apărut un nou gadget pe care toată lumea își dorește să îl folosească. Ar putea fi un subiect interesant pentru agenda unui consiliu de familie să stabilim împreună cum, în ce condiții, când și cât timp fiecare membru al familiei folosește acest gadget. Tot aici se pot discuta responsabilități în cadrul familiei. Cine, ce face, până când? Și știi deja că avem de-a face cu responsabilități personale, cu responsabilități individuale și cu responsabilități comune, ale fiecărui membru al echipei. Asta înseamnă, de exemplu, că am putea discuta ce se întâmplă în cazul în care cineva din familie gătește și ceilalți ar putea să propună \"Dacă cineva gătește, ceilalți spală vasele.\" Cine duce gunoiul, cine plimbă câinele, cine duce hainele la curățătorie? Care sunt acele responsabilități pe care le-am putea împărți între membrii familiei în așa fel încât să avem sinergie și fiecăruia dintre noi să ne fie bine? Tot aici, pe agendă, pot apărea, mai ales din partea copiilor, anumite conflicte recurente pe care le au cu ceilalți copii din familie. De exemplu, faptul că se simt tot timpul deranjați de fratele mai mic sau de sora mai mică în timp ce-și fac temele. Cum putem rezolva împreună această problemă? Sau faptul că un copil se simte dezavantajat de locul pe care îl are în cameră pentru că el crede că celălalt copil beneficiază de un spațiu mai prietenos, pentru că are biroul așezat sub fereastră. Atâta vreme cât copiii au conflicte pe care nu le pot rezolva singuri, medierea acestor conflicte în cadrul consiliilor de familie poate fi o idee foarte bună. Să presupunem, pe de altă parte, că se apropie sărbătorile sau ziua de naștere a unuia dintre noi. Consiliul de familie poate primi acest subiect pe agendă. Ce anume își dorește acea persoană și ce putem noi, fiecare, să facem pentru a-i face o surpriză acelei persoane? Ce e important în acest punct de știut este că nu discutăm decizii importante pentru întreaga familie atâta vreme cât nu este prezent fiecare membru al familiei sau, dacă asta se întâmplă, acel membru al familiei va ști că deciziile au fost luate în absența lui și își asumă consecințele pentru absența lui sau ei. Tot subiect pentru agenda consiliului de familie poate fi și meniul pentru săptămâna viitoare, dacă ești parte dintr-o familie preocupată de sănătatea membrilor ei. Ce putem să gătim săptămâna viitoare sau să cumpărăm în așa fel încât, nu numai să ne asigurăm că avem toți nutrienții necesari și mâncăm sănătos, dar să ne asigurăm că și fiecare dintre noi găsește în farfurie ceva ce-i place și ar mânca cu drag. Consiliile de familie pot primi pe agendă inclusiv opinia copiilor cu privire la disciplină, la consecințe. Atâta vreme cât știi deja că un comportament negativ intenționat este unul care s-a repetat, putem în cadrul unui astfel de consiliu să-i întrebăm pe copii care cred ei că ar trebui să fie consecințele, dacă aleg să ducă mai departe comportamentul negativ. Putem întreba și pe ceilalți membri ai familiei ce părere ar avea despre asta. Atâta vreme cât decizia este luată de toți membrii familiei și fiecare înțelege implicațiile pentru fiecare dintre ei, în ce fel decizia are impact asupra tuturor, copiii sunt mult mai dispuși să aplice ceea ce întreaga familie a decis. Cred că ți-am dat deja suficient de multe sugestii despre cum ar arăta o astfel de agendă. În cadrul familiei mele există genul acela de agendă cu magnet în spate, pe care o avem lipită pe frigider și fiecare dintre noi notează pe această listuță anumite subiecte pe care le-ar dori discutate în următoarea întâlnire. A început și fiul meu să propună treaba asta, adică să scrie el următorul subiect de pe agendă și pentru că, încă nu știe să scrie, face asta prin anumite desene și eu îl întreb ce anume ar vrea să discute și el îmi spune că acel cadou reprezintă o discuție pe care ar vrea să o aibă despre ce poate să cumpere pentru Crăciun prietenilor lui. Înainte să mergem mai departe, de aceea, ți-aș propune să-ți iei puțin timp și să te gândești la subiectele pe care le-ai propune pentru următorul consiliu de familie. Ce ai vrea să decizi împreună cu membrii familiei tale, care sunt lucrurile pe care ai vrea să le știi despre ei, care sunt acele lucruri pe care le-ai pune în agenda consiliului de familie, al tău, în fiecare săptămână sau o dată la două săptămâni, când decideți să vă întâlniți. Acele subiecte recurente care v-ar ajuta pe toți să vă cunoașteți mai bine și să aveți sinergie."
  },
  {
    "id": 286,
    "title": "De unde încep?",
    "text": "Sper că te-am convins să organizezi astfel de consilii de familie, întâlniri, sau cum ai vrea să le numești, periodic. Poate fi săptămânal sau la două săptămâni, dar tot apare întrebarea \"De unde încep?\", presupunând că, până acum, nu am făcut niciodată asta. Iată care ar fi câteva sugestii în această direcție. Deja știi că orice lucru care apare nou are nevoie de planificare în avans, atât pentru adulții din casă dar, mai cu seamă, pentru copii. Vorbește cu partenerul tău de viață sau cu ceilalți adulți prezenți în casă despre organizarea unor astfel de întâlniri și despre beneficiile lor. Apoi, dacă agreați cu toții că ar fi o idee bună, comunicați asta și copiilor și spuneți-le că, începând de săptămâna asta, sâmbătă de exemplu, vom organiza o întâlnire de familie, unde fiecare are șansa să-și spună punctul de vedere. Și încearcă în acest moment să obții câteva subiecte de discuție de la fiecare. Dacă îi implici activ pe toți, e aproape imposibil să nu vină cu măcar o idee. Sigur, ideile copiilor mici vor fi cel puțin năstrușnice, dar asta nu înseamnă că nu le vei pune pe agendă și nu le vei discuta. Luăm în serios absolut fiecare sugestie. Poți implica chiar și copiii mici. Ne așezăm cu toții în jurul unei mese sau în jurul canapelelor din sufragerie și ne propunem să discutăm subiectele din agendă. După ce împărțim rolurile pe care ni le dorim de la fiecare membru al familiei și spărgătorul de gheață își face treaba, liderul încearcă să obțină acordul celor prezenți pentru luarea unei decizii sau rezolvarea unei probleme. Dacă ai un copil mai mic care nu poate rămâne mai mult de 10 minute în brațele tale sau la masă, lasă-l să plece. Îl poți aduce înapoi de fiecare dată când o decizie îl implică și poți, de asemenea, stabili împreună cu cei prezenți același format pe care l-ai învățat la disciplină. \"Dacă alegeți să vă ridicați și să plecați, înseamnă că alegeți ca noi, restul, să luăm decizii care ar putea să aibă impact și asupra voastră. Asta este ceea ce vreți?\" Sigur, pentru un copil de doi ani, asta nu va face foarte mare sens, dar e important să îl întrebăm, pe măsură ce se ridică de la masă, dacă își dorește să fie în continuare acolo și dacă ar vrea ca noi, restul familiei, să luăm decizia pentru el sau pentru ea și să i-o comunicăm ulterior. Ar fi util să implicăm ambii părinți, atâta vreme cât asta se poate sau cât mai mulți adulți din casă. Cu toate acestea, dacă unul dintre părinți sau unul dintre adulții din casă nu dorește să ia parte la astfel de întruniri, le puteți face în continuare cu o anumită rezervă, și anume, să nu luați decizii împreună care afectează membrul familiei care lipsește și să nu-l puneți, astfel, într-o situație dificilă. Încearcă să menții o structură a întâlnirii cu care să te simți confortabil, adică să se întâmple de fiecare dată cam același lucru. Pe lângă rolurile pe care ți le-am sugerat, poți include și altele, așa cum poți să scoți din cele pe care ți le-am sugerat. O idee ar fi, de exemplu, ca unul dintre copii să se ocupe de gustări sau de apă. Atâta vreme cât este mai mic, de exemplu, poate face asta sau pot fi responsabili pentru a aduce pe masă, în fața fiecăruia, hârtie și pix ca fiecare să-și poată nota ceea ce se discută. Dacă tu sau membrii familiei tale sunteți destul de reticenți la ideea de întâlnire formală, poți sugera, pur și simplu, un subiect de discuție în timpul mesei de seară sau după ce masa de seară s-a terminat. De exemplu, \"Hai să vedem împreună ce cadouri am putea cumpăra familiei.\" sau \"V-aș propune să discutăm cu toții despre ce am putea face în weekend.\" Începe cu un subiect care să-i ajute să vadă care sunt beneficiile pentru a lua o decizie la comun în așa fel încât fiecare dintre noi să obțină cât mai mult din ceea ce vrea. În momentul în care vor vedea beneficiul discutării unui singur subiect, s-ar putea să le obții acordul pentru a avea astfel de întâlniri mai mult sau mai puțin formale, la perioade mai mult sau mai puțin fixe de timp. Încearcă să obții acordul tuturor pentru prima întâlnire, când anume se va întâmpla ea și, eventual, pentru cât de des simt ei nevoia să aibă astfel de întâlniri, săptămânal, la două săptămâni, poate și mai rar decât atât. Este alegerea voastră. Atâta vreme cât deciziile pe care le luați sunt ale voastre și atâta vreme cât nevoile psihologice de bază ale fiecăruia sunt satisfăcute, e alegerea voastră când, cum, în ce condiții, vor fi stabilite aceste întâlniri. Stabiliți în cadrul primei întâlniri când vă veți întâlni, unde vă veți întâlni, cine va fi prezent, care sunt subiectele, cât va dura o astfel de întâlnire și ce puteți discuta și ce nu puteți discuta în cadrul fiecărei întâlniri. Cine poate să participe și cine nu și în ce fel se vor lua deciziile. Care sunt subiectele pe care ți-aș propune să le eviți în cadrul consiliilor de familie, este disciplina unuia dintre membrii familiei fără acordul acelei persoane. Știi, de foarte multe ori ni se întâmpla și nouă, când eram mici, să fim băgați în ședință. Și făceam câte o boacănă și restul familiei sărea asupra noastră, nu numai să ne țină predici, să ne ocărască, să ne spună că n-a fost bine ce-am făcut, că ar trebui să ne fie rușine, \"Eu, când eram de vârsta ta, făceam așa.\", dar să și disciplineze în acel moment. Pe vremea aceea se numea pedeapsă. Este umilitor. Dacă unul dintre membrii familiei își dorește să discute problema lui sau problema ei în cadrul consiliilor de familie și să obțină acordul celorlalți sau sugestii, atunci acest lucru este binevenit. Altminteri, a pune pe cineva în ședință nu numai că este umilitor, spuneam, dar nu satisface deloc nevoia de autonomie a acelei persoane. Având în vedere că de multe ori pe agenda consiliilor de familie se află luarea unei decizii care implică toți membrii familiei, aș vrea să-ți spun în lecția următoare cum putem lua o decizie cu care toți membrii familiei să fie de acord."
  },
  {
    "id": 287,
    "title": "Modalități prin care luăm decizii",
    "text": "Având în vedere că am avut șansa, pe parcursul acestor ani în care am facilitat programe de tot felul și am predat informație, să cunosc foarte mulți indivizi aparținând foarte multor culturi, am spus întotdeauna, și ți-o spun și ție, că eu nu am văzut nicăieri, în lumea asta mare, oameni mai valoroși decât noi, românii. Suntem oameni extrem de plini de informație, suntem foarte spontani și foarte inventivi, suntem creativi. Ce se întâmplă, în schimb, este că nu reușim să funcționăm împreună. Noi nu știm să facem echipă. Suntem valoroși ca indivizi, dar de îndată ce pui doi oameni împreună să ia o decizie și să lucreze împreună, nu mai funcționează atât de bine. Acesta este motivul pentru care eu cred că un astfel de consiliu de familie poate crește în copii capacitatea de a lucra în echipă, de a coopera. Asta înseamnă să luăm decizii împreună cu care să fim cu toții de acord și pe care să le dorim implementate. Unui singur individ îi este destul de ușor să ia o decizie pentru el sau pentru ea, dar, în momentul în care apare al doilea, lucrurile se complică pentru că criteriile sunt diferite. Există trei modalități prin care doi sau mai mulți oameni pot lua decizii. Prima, poate cea mai folosită, este votul. Adică, punem o soluție pe masă și fiecare ridică mâna. \"Cine este de acord cu această soluție?\" Și sistemul este simplu: 50%+1 câștigă. De ce este cea mai folosită metodă pentru a lua o decizie, atâta vreme cât e implicată în această decizie mai mult decât o persoană? E simplu de înțeles, pentru că este foarte rapid. Fiecare ridică mâna, 50+1 are majoritatea, decizia este implementată. Dar hai să ne gândim la repercusiuni. Deși este foarte simplu, într-adevăr, și câștigăm o grămadă de timp, ce se întâmplă totuși cu cei care au pierdut? Se simt foarte frustrați pentru că ceilalți au câștigat și, de multe ori când se ia decizia prin vot, cei care au pierdut simt nevoia să saboteze decizia. Mai exact, nefiind de acord cu ea și exprimându-și punctul de vedere în această direcție, prin nevotarea deciziei, pur și simplu nu vor s-o implementeze. Mai e un aspect aici, presupunând că ar face ceva în această direcție, dacă ceva nu iese bine, vor fi primii care vor spune \"V-am zis eu că nu este o decizie bună!\" Practic, ce se întâmplă în cazul în care obținem decizia prin vot, este că pierdem angajamentul celor care au fost în minoritate. Nu este un lucru pe care ni-l dorim, mai ales nu în sânul unei familii. O altă modalitate prin care putem lua o decizie în cadrul unui grup, în cadrul unei familii în acest caz, este consensul. Este modalitatea pe care o practică juriul în Statele Unite pentru a ajunge la un verdict. Practic, toți jurații trebuie să fie de acord cu verdictul. Evident că asta durează foarte mult, acesta fiind unul dintre riscurile de a propune o astfel de modalitate de a lua decizia. Dacă vrem consens, înseamnă că fiecare membru al familiei trebuie să fie de acord cu decizia sau cu soluția pe care o propunem. Într-adevăr, obținem angajamentul fiecărui membru al familiei, dar poate să dureze foarte mult. Mai mult decât atât, dacă avem copii mici, treaba asta ar putea să dureze o veșnicie. Ceea ce eu aș propune ca a treia variantă este o combinație între vot și consens. Hai să vezi despre ce este vorba. În momentul în care liderul pune decizia pe masă sau soluția la care ar trebui să ajungem, obiectivul pe care ni-l dorim cu toții, de exemplu canapeaua pe care o cumpărăm în sufragerie sau locul în care mergem în vacanță, fiecare membru al familiei are șansa să-și spună punctul de vedere cu privire la decizie sau la soluție. În momentul în care asta se întâmplă, liderul și cel care ia notițe notează criterii și ceea ce punem pe masă, mai apoi, este exact această frază pe care ai învățat-o atunci când am discutat despre medierea conflictelor între copii. \"Hai să vedem cum găsim o soluție, cum luăm o decizie, în așa fel încât fiecare dintre noi să obțină cât mai mult din ceea ce-și dorește.\" Aceasta este fraza cheie, cum facem în așa fel încât fiecare dintre noi să obțină cât mai mult din ceea ce-și dorește? Mai apoi, fiecare vine cu idei, cu sugestii, în așa fel încât criteriile fiecărui membru al familiei să se regăsească cât mai mult în decizia finală. În momentul în care simțim că ne apropiem de o decizie care pare să satisfacă cât mai mulți membri ai familiei, liderul propune această decizie. Și întreabă \"Câți dintre voi sunteți de acord cu asta\"? S-ar putea să fie trei din cinci sau doi din cinci. În momentul în care nu avem un vot comun, argumentăm din nou, găsim din nou argumente. Dacă nu reușim să ajungem la un consens, ceea ce vom spune celorlalți membri ai familiei este: \"Se pare că majoritatea dintre noi am merge pe această opțiune. Ce părere aveți, dacă luăm această opțiune în calcul sau dacă luăm această decizie, ați fi de acord cu implementarea deciziei chiar dacă nu a fost opțiunea voastră principală\"? Ceea ce facem în acest moment este că hrănim nevoile psihologice de bază. Adică, \"Te-am citit, ți-am citit punctul de vedere, am văzut că suntem în dezacord, am găsit o soluție care pare că-i satisface pe ceilalți sau pe cei mai mulți, cât mai bine. Poți să trăiești cu asta? Putem obține angajamentul tău?\" De cele mai multe ori puțini oameni în acest moment, indiferent de vârsta lor, ar spune \"Nu, nu vreau.\" Pentru că binele și interesul comun, până la urmă, este ceea ce ne dorim cu toții. Și atunci, chiar dacă nu a fost prima opțiune, fiecare membru al familiei își ia angajamentul de a face ceea ce are de făcut în privința implementării deciziei sau demonstrării comportamentului, dacă e vorba despre o regulă. De aceea ți-aș propune această combinație. Votul este simplu, dar lasă multe frustrări în urmă. Consensul este minunat, dar este greu de obținut, mai ales când membrii familiei sunt numeroși. Așa că ceea ce poți face este o combinație dintre cele două: fiecare câștigă cât mai mult din ceea ce-și dorește. Dacă faci asta în cadrul consiliilor de familie, imaginează-ți cât de mult vor învăța copiii tăi, presupunând că ai mai mult decât unul, în a-și rezolva împreună propriile conflicte. Ceea ce vei vedea în lecția următoare, sunt pașii prin care trecem, succint, pentru a lua o decizie în familie."
  },
  {
    "id": 288,
    "title": "Pași în luarea de decizii",
    "text": "Hai să vedem împreună cum ajungem la luarea deciziei? Care sunt pașii până acolo? Să presupunem că unul dintre subiectele puse pe agenda acestei întâlniri este unul scris de către mama, care scrie \"Mă deranjează faptul că, în fiecare seară când ajung acasă, găsesc chiuveta plină de vase. Și-aș vrea să rezolvăm în cadrul familiei această problemă.\" Ce se întâmplă în acest moment este că liderul citește această problemă. \"Chiuveta este plină de vase și mama ar vrea rezolvată această problemă.\" Ai învățat deja care sunt pașii prin care trecem în rezolvarea unei probleme. Primul lucru pe care îl vom face este să întrebăm pe fiecare membru al familiei cum se simte cu acest aspect. Evident că prima care va vorbi este mama. Și va spune \"Mă simt extrem de frustrată când vin acasă, după o zi întreagă și chiuveta este plină de vase. Mi-ar plăcea să mă simt îngrijită de către voi, mi-ar plăcea să simt că vă pasă, mi-ar plăcea ca fiecare să-și ducă farfuria la chiuvetă și să o spele, de exemplu. Mă simt frustrată de fiecare dată când găsesc aceste vase murdare.\" La rândul lor ,copiii își vor exprima sentimentele despre această problemă. S-ar putea, în acest caz, ca fiecare să ridice din umeri pentru că, nu, nu simt nimic în legătură cu vasele respective .Și se analizează situația. Acesta ar fi pasul 2. \"Hai să vedem de ce s-a ajuns la această problemă? Cum s-a ajuns aici?\" Și fiecare începe și își susține punctul de vedere cu privire la \"Eu nu am niciodată timp să-mi spăl farfuria.\" \"Eu trebuie să ies din casă pe ultima sută de metri.\" \"Era rândul lui să spele farfuriile și a spus că le spală.\" Încep să se acuze reciproc și până la urmă nu este nimic în neregulă cu asta, atâta vreme cât nu luăm partea niciunui copil. Ceea ce facem: îi lăsăm pe toți să-și spună punctul de vedere cu privire la felul în care au ajuns acele vase în chiuvetă. Următoarea întrebare este \"Bun. Hai să vedem care este soluția fiecăruia dintre voi în așa fel încât să nu mai existe vase în chiuvetă seara. Vă doriți acest lucru, vă doriți să îi dăm șansa mamei voastre să simtă că e respectată și fiecare dintre noi să facă mai mult în așa fel încât, când vine ea acasă, chiuveta să fie curată?\" Ne dorim un consens aici, \"Da, hai să găsim câteva soluții.\" Pasul al doilea, după ce am pus problema pe masă și am avut șansa să o discutăm, este să trecem la brainstorming. Fiecare vine cu idei. Ce am putea să facem? Ce e important atunci când faci un brainstorming? Toate ideile sunt binevenite, pentru că momentul în care un copil vine cu o idee care ar putea să fie într-adevăr năstrușnică, science fiction, de nepus în practică și anume: unul spală vasele o întreagă săptămână. Poate că nu fiecare și-ar dori asta și cineva ar sări \"Eu nu vreau să spăl vasele întreaga săptămână!\" Regula este că ideile sunt notate pe măsură ce vin și cel care-și ia notițe face asta, fără să se comenteze nicio idee. Pasul al treilea este că trecem la evaluarea acestor sugestii. Ceea ce ne interesează în primul rând este cum facem în așa fel încât fiecare dintre noi să obțină cât mai mult din ceea ce-și dorește? Mai mult decât atât, cum facem să ne întoarcem la regulile de bază? Presupunând că am avut o regulă care spunea că fiecare își ia farfuria și o duce la chiuvetă și o spală, este regula la care ne vom întoarce ca soluție principală. Dar poate că, nu, copiii vin și cu alte idei. De exemplu \"Le spălăm pe rând.\" ar putea să fie o idee. Dacă evaluăm această idee și pare că este una pe care fiecare membru al familiei și-ar dori-o și satisface nevoile fiecăruia, de ce nu? Pasul următor ar fi să luăm decizia și să planificăm implementarea ei. Aș sugera să fie o perioadă de probă, mai ales dacă voi nu sunteți siguri, adulții din casă, cu felul în care va funcționa ideea respectivă. \"Hai să presupunem\" ați spune voi, adulții \"că o săptămână facem asta. Hai să facem un test și să vedem ce se întâmplă. În următoarea săptămână decizia pare că este că spălăm vasele cu rândul. Fiecare își ia o zi și spală vasele. Asta înseamnă că fiecăruia dintre noi îi revine sarcina de a spăla vasele odată la trei zile, să spunem, sau o dată la patru zile.\" Depinde cât de mulți membri numără familia ta. \"Mai apoi trebuie să gândim și să planificăm aceste zile. Hai să vedem cum începem și cum terminăm. Cine începe primul, care va fi al doilea, care va fi al treilea.\" După care ar fi util să întrebăm \"Și ce se întâmplă dacă, într-o zi, unul nu reușește să spele vasele? Cine preia această sarcină și cum facem în așa fel încât, într-adevăr, când mama vine acasă, chiuveta să fie curată? Care ar fi consecința pe care și-o asumă o persoană, de exemplu, dacă nu-și duce la îndeplinire sarcina de a spăla vasele într-o anumită zi? Care este sarcina pe care o poate face în compensare?\" Poate o atenție pe care o face mamei, în alt mod. Ne gândim la variante și în această direcție. Ultimul pas, al cincilea, ar fi obținerea unui angajament din partea fiecărui membru al familiei că-și dorește să pună în aplicare decizia pe care cu toții am luat-o și să stabilim un termen ulterior pentru a discuta cum a funcționat această decizie. Poate fi peste o săptămână, poate fi peste două săptămâni, depinde evident de cât de des vă întâlniți în cadrul consiliilor de familie sau și, eventual, cât de lungă a fost perioada de probă, pentru a încerca să vedeți cum funcționează această decizie în familia voastră. Un element important, de detaliu, cu care aș vrea să închei această lecție, este legat de parentingul echilibrat. Asta înseamnă că anumite limite, bunăoară, pot fi stabilite de către părinți. Iar în cadrul acestor limite, copiii pot veni cu idei, cu soluții, în așa fel încât să obținem cu toții cât mai mult din ceea ce ne dorim. De exemplu, o limită pe care părinții ar putea să o așeze, în cadrul situației pe care am discutat-o, este că e important ca fiecare să-și spele farfuria. Ce se întâmplă dacă pasează această responsabilitate altcuiva, este treaba lui sau treaba ei. Atâta vreme cât fiecare își duce la îndeplinire responsabilitatea și chiuveta, seara, este curată, e în regulă. O altă limită pe care părinții ar putea să o așeze în cadrul deciziei comune despre cum arată canapeaua cea nouă pe care ne dorim să o cumpărăm în sufragerie, ar fi bugetul. Această canapea nu poate să coste mai mult de, nu știu, 2.500 de lei. Un alt criteriu important, limită, ar fi ca noi, părinții, să fim de acord în primul rând cu această canapea sau să se asorteze cu restul obiectelor din casă. Dacă vrem să luăm decizia despre unde ne petrecem weekendul, părinții de asemenea ar putea să stabilească limita bugetului, adică acest weekend nu poate să coste mai mult de X lei. Părinții pot stabili criteriile principale în cadrul cărora copiii să vină cu sugestii, cu idei, cu soluții. În felul acesta putem ajunge la o decizie care într-adevăr să ne satisfacă pe toți."
  },
  {
    "id": 289,
    "title": "Sugestii pentru spargatorii de gheață și pentru ancore",
    "text": "Subiectele pe care le propune spărgătorul de gheață atunci când începe o întâlnire, pot fi deopotrivă amuzante, dar pot fi și educative în același timp. Iată câteva sugestii despre ce-ar putea face spărgătorul de gheață. Unul dintre lucrurile pe care le-ar putea spune este \"Aș vrea să împărtășim fiecare un lucru nou pe care l-am învățat în această săptămână.\" Sau ar putea să spună \"Care este lucrul drăguț pe care cineva l-a făcut, din familie, pentru mine săptămâna asta? Și ce au făcut ceilalți pentru voi?\" Ar putea să propună un astfel de subiect: \"Care este cel mai amuzant lucru care ți s-a întâmplat săptămâna asta?\" Sau \"Care este cel mai bun obicei pe care îl are fiecare dintre voi?\" \"Ceva despre care am citit în ziar sau am auzit săptămâna aceasta și ce simt în legătură cu asta?\" Ar putea să invite membrii familiei să spună o glumă bună pe care au auzit-o în această săptămână. Ar putea să-i invite pe ceilalți să împărtășească ce-i face cu adevărat fericiți. Sau care sunt cele mai importante 3 lucruri din viața fiecărui membru al familiei. Cea mai mare realizare din această săptămână. Ce am făcut în această săptămână ca să ajut pe cineva sau ce am făcut în această săptămână și care a necesitat curaj din partea mea? Care este cel mai amuzant lucru pe care l-am făcut în această săptămână? Și ce-aș vrea să îmbunătățesc la mine și am văzut în această săptămână, pentru că am primit feedback de la cineva. Ar mai putea propune, de exemplu, \"Care este persoana pe care ați întâlnit-o în această săptămână și ce v-a tras la el sau la ea?\" \"Ce ați învățat de la altcineva în această săptămână?\" \"Care a fost momentul pe care vi-l aduceți aminte cel mai pregnant?\" Aproape orice fel de subiect care ar putea să conducă la o discuție scurtă, în care să împărtășim cu toții. De ce aș propune aceste subiecte? Tocmai pentru a avea șansa de a ne cunoaște mai mult, mai bine. De a împărtăși momentele importante din viața noastră pe care poate, altfel, le-am pierde cu vederea. Am plecat de la această premisă: avem fiecare foarte puțin timp și de puține ori avem această șansă, de a sta cu toții la o masă și a împărtăși lucruri despre cum ne-a fost săptămâna, dar nu doar despre dacă am mâncat, dacă a fost bună sau rea sau am avut teză. E mult mai mult decât atât în spate. Ce ți-aș mai propune, pe de altă parte, pentru ancoră de data asta, adică subiecte care ne ajută pe noi, adulții, să împărtășim copiilor noștri valori, principii, comportamente dezirabile atât pentru ei, personal, cât și pentru ceilalți, în societate. Iată ce-ar putea să facă atât ancora cât și spărgătorul de gheață, de ce nu? \"Care este un obicei prost pe care îl am și ce pot face în legătură cu asta?\" \"Un moment în care mi-a fost foarte greu să fiu cinstit sau mi-a fost foarte ușor să fiu cinstit?\" \"Care este cea mai grea decizie pe care am luat-o vreodată?\" \"Care este cea mai proastă decizie pe care am luat-o vreodată și ce am învățat din ea?\" \"Ce vreau să fac diferit săptămâna viitoare în legătură cu obiceiul meu sau cu deciziile?\" \"Ce vreau să fac diferit săptămâna viitoare cu acest obicei prost pe care îl am sau cu deciziile pe care urmează să le iau?\" \"Ce vreau să fac, dar mi-e teamă? Care este un lucru de care mi-e teamă?\" \"Care sunt așteptările mele de la autorități și cum mă pot purta cu autoritățile?\" Putem veni aici fiecare dintre noi cu exemple personale despre cum am primit o anumită regulă atunci când ni s-a părut nedrept și ce am făcut în legătură cu asta. Ce ni se pare nouă important de respectat în legătură cu regulile sau cu autoritățile sau ce-am face față într-o situație sau alta. O altă întrebare interesantă ar putea să fie \"Care este scopul tău în viață și de unde știi lucrul ăsta?\" Ce facem în cadrul întâlnirilor, dacă avem adolescenți în familie, în legătură cu drogurile, alcoolul, fumatul, sexul, de ce nu, și tot felul de alte comportamente pe care adolescenții le-ar putea manifesta în cadrul petrecerilor? Cum abordăm conflictele cu ceilalți și ce ne propunem să facem diferit în următoarea perioadă de timp, în legătură cu conflicte? Fie că sunt recurente, fie că ar putea să apară. Gândește-te, înainte să mergem mai departe, la acele lucruri pe care ți-ai dori să le împărtășești familiei tale și pe care le-ai dori împărtășite de către ceilalți și unde ar fi momentul să introduci aceste întrebări. Poate fi la început, de către spărgătorul de gheață, sau la final, de către ancoră. Atâta vreme cât împărtășim aceste lucruri celorlalți, nici măcar nu contează unde, în cadrul întâlnirii, ele se petrec. În lecția următoare aș vrea să-ți povestesc despre un consiliu de familie cu totul special, care s-a întâmplat pe parcursul mai multor ani în familia mea și care au fost beneficiile în urma acestui club, pentru că este mai mult decât un consiliu de familie. Este un cu totul alt format. Am să-ți spun în lecția următoare."
  },
  {
    "id": 290,
    "title": "Exemplu personal: consiliul de tip „club”",
    "text": "Îmi aduc aminte cu foarte mare drag despre unul dintre consiliile noastre de familie, pe care noi l-am numit \"club\" și care s-a întâmplat cu familia extinsă, cu cei de deasupra noastră, adică cu fratele mamei mele, soția lui, fiica lor, care era cu trei ani mai mică decât mine, bunica ei și cu familia noastră, în care eram cinci membri. Care era scopul acestui club? Noi l-am denumit \"Clubul de lectură\" și aș vrea să-ți împărtășesc cum a funcționat treaba asta. În general, unul dintre adulții familiei noastre propunea pentru lectură o carte, pentru următoarele două săptămâni și fiecare membru al familiei trebuia să citească această carte pe parcursul următoarelor două săptămâni și ne întâlneam la Clubul de lectură. Era o seară extrem de plăcută, în care beam ceai, mâncam prăjiturele și stăteam împreună trântiți pe canapele și discutam despre ce a înțeles fiecare din această carte. Era un lucru foarte important pentru noi ca model și ca bază pentru că, de la acea carte, de la acele personaje, de la acele povești, se făceau întotdeauna legături cu alte cărți, cu alte personaje și cu alte mesaje pe care le regăseam în alte cărți cu subiecte similare. Mai mult decât atât, urmau întrebări de genul \"Tu ce-ai fi făcut dacă ai fi fost în locul personajului principal?\" \"Dacă ar fi trebuit să schimbi sfârșitul acestei cărți, cum l-ai fi schimbat?\" \"Ce anume din cartea asta seamănă cu ceva din experiența ta personală? Împărtășește-ne și nouă.\" Acest club de lectură la care noi mai târziu, copiii, am participat activ, în sensul în care am propus cărți, ne-a ajutat extrem de mult să trecem prin lecturile obligatorii de la școală, să ne îmbogățim foarte mult informațiile, să rumegăm la propriu bibliotecile părinților noștri și i-au ajutat pe părinții noștri să așeze cumva o structură clară a lecturilor pe care le urmam. Pentru că propuneau, dacă vrei, epoci sau anumiți scriitori pe care îi citeam în așa fel încât să putem face legătura dintre o carte și alta a aceluiași scriitor. Un alt beneficiu pe care ni l-a adus acest club de lectură a fost, fără doar și poate, îmbunătățirea vocabularului. I-a ajutat pe părinții noștri să așeze într-un peisaj comun, principiile lor, valorile lor, felul în care reușeau să interpreteze ei, prin propria realitate, a propriilor convingeri, ceea ce desfășura romanul respectiv sau lectura pe care o aveam cu toții. Un alt beneficiu al acestor cluburi de lectură, care s-au desfășurat pe parcursul multor ani, a fost să ne obișnuiască pe noi, copiii, cu a ne împărtăși în public punctele de vedere. Susțineam, pur și simplu, prezentări. Pentru că se întâmpla de multe ori ca nu toți cei prezenți să fi citit romanul respectiv sau cartea respectivă și unul dintre noi era responsabil să citească rezumatul acestei cărți sau să-l prezinte celorlalți. Am învățat astfel să sintetizăm informația, am învățat să facem rezumat, am învățat să scoatem dintr-o lectură exact ceea ce este important pentru a prezenta celorlalți și ideile principale și principiile care reies din acea lectură. Poate că iei în considerare această idee pe măsură ce copilul tău crește și puteți împărtăși împreună lecturile pe care le citiți, le urmați amândoi sau cu toții, în familia voastră. Sper că te-am convins că consiliile de familie sunt o idee bună, o idee care satisface toate cele trei nevoi psihologice de bază ale tuturor membrilor familiei. În cele ce urmează vom discuta despre alte principii importante, în așa fel încât să obții echilibrul în cadrul familiei tale și să aduci în realitate tot ceea ce ai învățat până în acest moment, în cadrul programului All About Parenting."
  },
  {
    "id": 291,
    "title": "Cât de consecvent să fii în parenting?",
    "text": "Aș dori în această lecție să îți vorbesc despre un principiu foarte important când avem de-a face cu relația părinte-copil. Adică parenting. E vorba despre consecvență. Ai învățat deja, pentru că am discutat despre ce înseamnă stilurile în parenting, care este importanța consecvenței atunci când relaționăm cu un copil sau când reacționăm la comportamentele aceluiași copil. Ai văzut că, de cele mai multe ori, aceia care sunt permisivi au reacții diferite de fiecare dată când copilul se comportă la fel. Astăzi face un lucru, părintele râde. Mâine copilul face același lucru și părintele se încruntă sau pedepsește. Consecvența este un principiu extrem de important pentru că una dintre nevoile copiilor este aceea de siguranță. Au nevoie să știe că se pot baza pe adultul de lângă ei, că sunt pe mâini bune. Și atâta vreme cât felul în care noi reacționăm este mereu diferit, asta îi face și pe ei să se comporte haotic. Desigur, consecvența este bună și îmi propun să-ți vorbesc despre ea, dar ce înseamnă consecvență cu orice preț? Aș vrea să-ți relatez o întâmplare care s-a petrecut de ceva vreme. Eram cu o prietenă în restaurant și ea era însoțită de fiul ei, având 7 ani la vârsta respectivă. Ea trecuse printr-un curs de parenting, nu al meu, un altul și aflase despre o metodă care spunea așa: dacă al tău copil se comportă necivilizat, neadecvat sau are nervi, așează-ți copilul în timeout un număr de minute egale cu vârsta lui. Cred că ți-am mai amintit despre această metodă pe care, evident, nu o susțin. Și dorind să fie consecventă cu această metodă pe care o practica și acasă, copilul nepurtându-se civilizat, l-a așezat pe scaun alături de noi, la masă și l-a invitat să stea pe scaun un număr de minute egale cu vârsta lui. Într-adevăr, copilul era destul de agitat dar, dacă mă întrebi pe mine acum, el era agitat pentru că îi era foarte foame, pentru că se plictisea și pentru că mâncarea întârzia de ceva vreme. Mai puțin important, ea nu a văzut faptul că acel comportament era neintenționat, ci a dorit să fie consecventă. Și ce s-a întâmplat, aproape evident, este că acel copil s-a liniștit în două minute și i-a spus mamei lui \"M-am liniștit. Pot să vin acum lângă voi?\" Și ea a spus \"Nu. Stai acolo șapte minute. Atâta vârstă ai, atâta stai.\" Evident copilul a stat încă un minut, s-a enervat din nou, mama s-a enervat la rândul ei, a trebuit să-l așeze din nou pe scaun, copilul a mai stat un minut, iar s-a enervat, a vrut să se ridice și dorința de consecvență a mamei s-a transformat într-o luptă de putere, care a dus până la urmă la părăsirea restaurantului de către amândoi pentru că nu se mai puteau înțelege. Ce am vrut să scot din această poveste? Ce înseamnă de fapt consecvență și ce înseamnă consecvență într-o prostie. Oricât de bună ar fi o tehnică, atâta vreme cât constați că nu a funcționat în acel moment sau că nu are sens tehnica respectivă sau că nu își atinge scopul sau că ai greșit, te-a luat valul, ți-ai pierdut controlul, nu are sens să fii consecvent într-o tâmpenie. Principiul consecvenței este unul foarte bun atâta vreme cât planifici ceea ce ai de făcut și cât reacția ta este una calculată, echilibrată, care are sens și este în concordanță cu principiile tale în parenting. Atâta vreme cât ai spus o prostie, ai refuzat dorința unui copil sau ai intenționat să-l pedepsești pentru că ți-ai pierdut controlul sau ai amenințat, nu are sens să-ți duci amenințarea până la final doar pentru a fi consecvent. Motivul pentru care eu nu am înțeles această tehnică pe care ți-am relatat-o, a timeout-ului unui număr de minute egale cu vârsta copilului, este pentru că scopul, până la urmă, este liniștirea copilului, nu-i așa? Dacă scopul este acesta, se poate liniști într-un minut. Consecvența până la 7 minute, presupunând că ai vrea să pui în aplicare această tehnică, nu mai are absolut niciun fel de sens. Ce ți-aș propune, de aceea? Fii consecvent cu principiile tale, cu tehnicile pe care le aplici dar, dacă constați că nu este ceea ce ți-ai dorit să se întâmple, ceea ce ai spus, că ți-ai pierdut controlul, că ți-ai pierdut cumpătul, că pur și simplu ai spus ceva fără să gândești, uite ce ai de făcut. Ți-aș propune, în primul rând, să recunoști că ai greșit. Pur și simplu spune-i copilului tău \"Îmi pare rău. Cred că am spus un lucru nepotrivit.\" sau \"Înțeleg că îți dorești acel obiect. Ți l-am refuzat înainte de a înțelege de ce ți-l dorești și, pur și simplu, răspunsul meu a fost unul negândit.\" Ai amenințat și constați că tocmai ce ai rostit este o amenințare? Cere-ți scuze pentru asta. Acesta e pasul doi. Recunoaște greșeala ta și cere-ți scuze. Ce ai putea să faci mai departe este să înveți din asta. Vorbește cu al tău copil despre ce ai făcut, despre ce ai putea face diferit data viitoare, despre ce-ai face dacă ai avea șansa să o iei de la început. Și ultimul pas este să treci printr-un proces de rezolvare a problemei, împreună cu al tău copil, în așa fel încât să găsiți împreună cea mai bună soluție. Întorcându-ne acum la exemplul prietenei mele, ar fi putut foarte bine să îi spună copilului ei \"Mă bucur că te-ai liniștit. Până la urmă acesta era scopul. Sigur, te poți întoarce la masă. Hai să vedem, ce poți să faci pentru a nu te mai plictisi? Ce putem să facem până așteptăm mâncarea? Ce facem data viitoare, să învățăm din această lecție cu toții?\" Și ai putea foarte bine ajunge la concluzia că, data viitoare când mergem la un restaurant, ne-am putea lua hârtie, creioane, în așa fel încât timpul să treacă mai plăcut. Am putea să luăm la noi un măr sau grisine, ceva de ronțăială, în așa fel încât foamea copilului să nu îl facă să aibă un comportament nepotrivit. Ce mai putem face în discuția cu cel mic este să agreăm împreună care ar fi cele mai bune modalități, pentru copil, pentru a se liniști în momentul în care simte că este agitat? Aceasta este de fapt consecvența. Consecvența are de-a face cu un principiu, nu doar cu o tehnică. Pentru că se întâmplă, vei vedea, dacă nu ți s-a întâmplat deja, să aplici o tehnică într-un context în care nu e tocmai potrivită. Întoarce-te la consecvența principiilor tale, nu la consecvența tehnicilor doar."
  },
  {
    "id": 292,
    "title": "Comportamentele negative manifestate în public",
    "text": "Facem parte dintr-o generație care a fost educată preponderent pe bază de \"Ce spun ceilalți?\" Imaginea de sine a fost extrem de importantă pentru fiecare dintre noi pentru că asta este ceea ce ne-a fost transmis și deja știi care este unul dintre motivele pentru care foarte mulți oameni au încredere scăzută în ei. Pentru că am fost educați pe principiul imaginii și ni s-a spus mereu \"Ai grijă. Se uită ceilalți la tine. O să te faci de râs.\" \"Ce-o să creadă X dacă o să-i spui asta?\" \"O să te arate lumea cu degetul. Toată lumea o să își facă o impresie greșită despre tine. O să-și bată joc de tine.\" Totul era despre ceilalți. Aș vrea să conștientizezi că, felul în care tu ai fost educat, la fel ca și mine și mulți alții în spatele nostru, pentru că sunt generații întregi care au fost educate așa, presupun o foarte mare presiune pe noi despre felul în care ne comportăm în public. Sunt foarte mulți părinți care încearcă să fie consecvenți și să aplice tehnici de parenting corecte, echilibrate, gândite, când sunt acasă. În momentul în care se află în public, lucrurile se modifică dramatic pentru că avem de-a face cu indisciplina copilului, un comportament negativ intenționat sau neintenționat, mai puțin important; și sunt oameni în jurul nostru care ne privesc. Și această presiune ne face să ne dorim să preluăm controlul acestei situații și am văzut foarte mulți părinți care, de dragul de a, cumva, face pe placul \"publicului\" aplică metode mai degrabă coercitive în legătură cu propriii copii. Adică, nu vor să le arate celorlalți că nu au control și, de cele mai multe ori, treaba asta tot în inconsecvență duce. Unde vreau să ajung? Atâta vreme cât ești în public sau afară, aplică același stil de parenting. Eu văd diferențele și într-un sens și în celălalt. Uite, de exemplu, în parc. Știi, parcurile sunt întotdeauna pentru mine un subiect de studiu. Eu văd acei copii în parc care acasă sunt pedepsiți sau chiar bătuți. Știi de ce? Pentru că împing limita și-o împing și se uită la părinte și e evident că o fac intenționat și este evident că știu că în public părintele nu va putea lovi, nu va putea pedepsi și, știind asta, plusează și plusează și părintele își pierde așa un pic controlul și-și smulge copilul și pleacă acasă. Mie îmi este evident, când văd acest fel de comportament al copilului care împinge limita, că el se așteaptă ca acasă lucrurile să se întâmple diferit și de multe ori părintele și promite printre dinți copilului \"Lasă că vezi tu când ajungem acasă.\" Ei bine, hai să vedem ce înseamnă această inconsecvență în public și ce înseamnă inconsecvența în momentul în care alții sunt în jurul nostru. Există două modalități prin care poți face față presiunii publicului. Una dintre ele ar putea să fie tocmai să te folosești de ea. Dacă publicul, în general, este ceea ce te ajută să deții controlul, să obții controlul și să te controlezi, folosește treaba asta și acasă. Adică, gândește-te mereu că este o cameră de filmat în spatele tău, care se uită la tine. Gândește-te că ești într-un reality show, dacă vrei, și cineva, mereu, vede ce faci în relație cu al tău copil. Pentru că asta s-ar putea să te ajute să îți controlezi reacțiile, gândindu-te că ești urmărit. De ce e important să poți face asta, dacă este ceva ce te ajută? Gândește-te la acele situații în care mai degrabă te comporți bine cu un străin, mai degrabă răspunzi zâmbind copilului altcuiva decât o faci în relație cu al tău copil. Atâta vreme cât noi ne putem controla, ne putem alege comportamentele cu străinii, înseamnă că putem să facem asta și acasă. Adică, da. E mai greu, dar putem face asta dacă-ți imaginezi mereu că ești filmat din spate și cineva te parcurge. Asta este un lucru pe care l-ai putea face în așa fel încât acasă să nu spui \"Sunt singur. Nu mă vede nimeni. Nu contează cum mă comport.\" Contează. Dacă, dimpotrivă, publicul este ceva ce te deranjează și te găsești în public cu al tău copil, fă abstracție de toată lumea. Gândește-te, pur și simplu, că sunteți înconjurați de o bulă, că sunteți într-un borcan, doar tu și cu al tău copil și că restul nu contează. Ești tu și cu al tău copil și fii consecvent în ceea ce faci și acasă, fără să cedezi presiunilor celorlalți. Se comportă copilul tău indisciplinat în public, dă dovadă de comportamente negative? Retrage-te din public pentru că nu-ți dorești nici să umilești copilul, nici să îl pui într-o situație mai puțin plăcută, nici să-l faci de rușine, nici să îl faci să se simtă vinovat. Retrage-te și aplică exact aceleași metode pe care le-ai aplica și acasă. Repet, nu contează cine este în jurul tău. Copilul tău este cel mai important, indiferent ce spun ceilalți. Nu te poți retrage? Ce poți face, în schimb, este să te dai jos din copac, la nivelul ochilor copilului tău și poți să vorbești șoptit, poți să-i spui la ureche ce ai de spus. E doar între voi. Ai putea să spui în acest moment \"Bine, bine. Cu străinii mă descurc. E-n regulă. Fac abstracție de ei, nu contează, sunt eu și cu al meu copil. Dar ce fac cu prietenii mei și cu familia extinsă?\" Hai să vedem în lecția următoare ce facem cu prietenii și familia extinsă."
  },
  {
    "id": 293,
    "title": "Prietenii și familia extinsă",
    "text": "Cum să gestionezi corect aplicarea principiilor de parenting atunci când sunt de față alte persoane sau când mergeți în vizită."
  },
  {
    "id": 294,
    "title": "Cum să fii consecvent cu partenerul în parenting",
    "text": "Aud foarte des părinți, indiferent dacă sunt mame sau tați, care îmi spun următorul lucru: \"Toată ziua copilul a fost perfect. Până ai ajuns tu acasă, m-am înțeles cu copilul minunat. Acum când ai venit tu, copilul a luat-o razna.\" Sunt alți părinți care spun \"Când suntem separat cu copilul, fiecare dintre noi se înțelege perfect. În momentul în care suntem împreună, copilul se folosește de unul sau de celălalt pentru a ne întoarce unul împotriva celuilalt.\" Ce se mai întâmplă în alte situații este că unul dintre părinți spune \"Eu aplic toate principiile, sunt consecvent în parenting, sunt un părinte echilibrat, dar celălalt... dar bunica... dar bona... dar educatoarea...\" Știi, am mai avut această discuție. Aș vrea să o reiau în acest cadru al stabilirii unui acord, unui echilibru, în ceea ce înseamnă familie pentru că nu putem, chiar dacă ne-am dori foarte mult asta, să schimbăm stilul de parenting al celuilalt. Pur și simplu nu putem. Atâta vreme cât celălalt are anumite convingeri, anumite principii și anumite experiențe care i-au așezat în spate acele cărămizi despre care deja știi, el sau ea se comportă așa datorită tuturor acestor lucruri. Nu poți să schimbi asta. Ce poți, în schimb, să faci este, în primul, rând să stabilești un plan comun pentru problemele frecvente. Asta se poate face. Comportamentele copiilor, până la urmă, sunt destul de predictibile. Îți cunoști copilul mai bine decât oricine altcineva. Atâta vreme cât comportamente negative s-au întâmplat în trecut, este evident că se vor mai întâmpla. Gândește împreună cu partenerul tău un plan despre cum să gestionați similar aceste probleme, plecând de la premiza că nu te pui într-o situație de forță. Ceea ce-ți dorești este cooperare. Nu te pui în skandenberg. \"Eu câștig și tu pierzi. Eu am dreptate, tu greșești.\" Pur și simplu recunoști faptul că celălalt are un stil de parenting diferit. Și știi ceva? Are tot dreptul să gândească asta. Doar că aveți de crescut împreună un copil, doi sau cinci și atâta vreme cât voi reușiți să faceți echipă, lucrurile se schimbă mult mai ușor, iar armonia între toți membrii familiei se îmbunătățește. În momentul în care te pui la masă cu partenerul tău de viață și gândiți aceste lucruri, spune-i care e punctul tău de vedere, află care e punctul celuilalt de vedere, lucrează la empatie. Și partenerul, partenera ta de viață are aceleași nevoi de conectare, de competență și de control. Cum faci să satisfaci nevoile partenerului sau partenerei tale în același moment în care ți le satisfaci și tu? Gândindu-vă că mai aveți o ființă pentru care satisfaceți aceleași trei nevoi psihologice de bază. În momentul în care pleci de la diferențe, lucrurile se schimbă foarte mult. \"Nu e despre mine, e despre cum facem împreună pentru că avem de crescut un copil.\" Asta înseamnă că nu impui. Asta înseamnă că sugerezi. Asta înseamnă că îți întrebi partenerul sau partenera de viață \"Dacă am face așa cum propui tu, hai să ne gândim ce s-ar întâmpla pe termen lung? Ce ne dorim noi de fapt să obținem și ce ne dorim să creștem în acest copil? Care sunt valorile pe care vrem să le transmitem? Principiile, comportamentele dezirabile și cum putem face asta împreună?\" Dacă plecați de la un fond comun pentru că nu cred, paranteză fie spus acum, că există vreun părinte, bonă sau bunică, care nu își va dori să crească în copil responsabilitate, competență, stimă de sine, știința de a lua decizii, de a relaționa, de a coopera. Cu toții ne dorim lucrurile acestea. Important este cum ajungem la ele și dacă tu ai o cale care pare mai bună, ar putea ca ei să ți-o adopte. Asta este ceea ce poți face. Un plan comun pentru gestionarea problemelor care apar frecvent. Un alt lucru pe care v-aș propune să îl faceți este să agreați să nu vă contraziceți reciproc de față cu un copil. Atâta vreme cât un adult, un părinte, gestionează situația, chiar dacă tu crezi că celălalt nu o face în mod eficient, nu interveni. Celălalt are aceleași drepturi ca și tine, este celălalt părinte și își va asuma consecințele pentru ceea ce a făcut în acel moment, pentru acel comportament. Lasă-ți și partenerul sau partenera să învețe din propriile greșeli pentru că, dacă intervii mereu, nu faci decât să-i sabotezi nevoia de control sau de autonomie partenerului tău de viață. Asta înseamnă, în același timp, să agreați că, după ce celălalt pare că a făcut o greșeală, nu-i vei spune \"Ți-am spus eu.\" Același comportament este valabil și în relație cu un copil și ți-am spus deja despre el. Dacă tu lași un copil să iasă afară fără pulover sau cu șosetele ude, pentru că așa și-a dorit, spunându-i \"Știi, e posibil să-ți fie frig, dar e corpul tău, este alegerea ta.\" și el alege să iasă așa și-ți spune \"Mi-e frig.\" În momentul în care-i spui \"Ți-am spus eu că o să-ți fie frig.\", nu faci decât să te suprapoziționezi. Și partenerul sau partenera ta de viață ar putea să gândească și să simtă, mai ales, exact același lucru. Deci agreați împreună să nu spuneți asta. \"Ți-am spus eu că greșești.\" Ce puteți face, în schimb? Dacă tu vezi că partenerul, partenera ta de viață nu a gestionat tocmai echilibrat o situație, las-o așa și discutați după aceea. \"Uite, am văzut că ai reacționat așa. Care a fost planul tău? Care a fost intenția ta?\" S-ar putea ca intenția să fi fost una bună, pe care să construiești. \"Ești dispus sau dispusă să asculți și părerea mea despre cum aș fi gestionat eu această situație?\" Cere acordul, așa cum o faci și în cazul copilului tău. Ți-aduci aminte? Am discutat la stima de sine. Înainte să-ți oferi ajutorul, înainte să dai un sfat, întreabă cealaltă persoană dacă dorește să-l primească. Atâta vreme cât tu aplici aceste principii, tot ce am discutat până în acest moment, și cu partenerul, partenera de viață, cu ceilalți adulți din preajma ta, o să-ți fie mult mai ușor să faci asta și în relație cu propriul copil. Nu este doar despre relația cu al tău copil. Încercați, după ce discutați acea situație, să ajungeți la un acord. \"Putem agrea că data viitoare când copilul face X sau Y, demonstrează Z comportament, să facem asta? Crezi că e o idee bună? Ai fi de acord? Ce părere ai?\" Cooperare. Un alt lucru pe care îl puteți face este să agreați împreună să vă contraziceți politicos. E un lucru pe care l-am amintit deja în modulul despre gestionarea emoțiilor. Răspunsul la întrebarea \"E OK să ne certăm în fața copilului?\" \"Da și Nu.\" Părinții mei nu s-au certat niciodată de față cu noi, iar eu am învățat din asta un lucru destul de eronat, și anume, că doi oameni căsătoriți, care par să se iubească, nu se ceartă niciodată, nu au polemici. Și atunci când am intrat, femeie adultă fiind, în relații, mă așteptam să se întâmple același lucru și la fiecare conflict intram în panică. La fiecare discuție în contradictoriu spuneam în mintea mea \"S-a terminat. Nu mă mai iubește. Oamenii care se iubesc nu se ceartă niciodată.\" Mi-au trebuit foarte mulți ani până când să înțeleg că polemica este un lucru bun și că, da, oamenii care se iubesc se mai și ceartă. Important este cum se termină acel conflict. Deci, ce e important este să ai o discuție în contradictoriu cu partenerul sau partenera ta de viață, dar pe un ton potolit. Copiii se sperie foarte mult de urlete. Dacă ei văd că punctele voastre de vedere sunt diferite și că ajungeți la un acord, pe același model pe care l-am tot discutat: \"Ăsta este punctul meu de vedere. Hai să văd care este punctul tău de vedere.\" Empatie. Cum facem să câștigăm fiecare cât mai mult? Dacă un copil vede rezoluția conflictului dintre voi, învață mult mai mult decât dacă voi vă țineți toate conflictele departe de ochii și urechile copiilor voștri. Mulți părinți cu care am lucrat au ales o modalitate destul de eficientă, aș spune eu, pentru gestionarea situațiilor tensionate, adică comportamentelor negative ale copilului, atât în casă cât și în public, în momentul în care sunt împreună. Mai exact, unul l-a lăsat pe celălalt să gestioneze aceste situații. Mereu aceleași pentru că celălalt, care l-a lăsat pe părintele de care spuneam în față, simte că este mai puțin competent în a face față acestor situații. Știu mame care-i lasă pe tați să gestioneze conflictele, așa cum știu tați care le lasă pe mame să o facă. Ar putea fi de ajutor acest lucru. Dacă voi simțiți că unul sau altul se pricepe mai bine la rezolvarea situațiilor de criză, că reușește mai bine să își păstreze controlul și să pună în practică tehnicile din parenting-ul echilibrat, puteți face asta. E un mesaj transmis greșit copilului, că doar unul sau celălalt gestionează situațiile? Nu. Pentru că rolurile pe care noi le avem în familie sunt destul de bine înțelese de către copil și e în regulă să fie așa. Așa că lasă-l pe celălalt, care se pricepe mai bine sau pare că o face mai eficient, să gestioneze conflictul. Dacă alegi să te implici sau alegi să intervii, vino în sprijinul partenerului sau partenerei tale, nu împotrivă. Adică, în loc să critici, pleacă pe intenția partenerului sau partenerei tale și folosește-ți competența. Ajută-l. În acest fel partenerul sau partenera ta de viață se va simți sprijinit sau sprijinită, în loc să se simtă criticată sau dată la o parte. Dacă celălalt părinte nu a învățat aceste tehnici, aceste metode sau pur și simplu le respinge, ceea ce poți face tu este să devii model al comportamentelor, tehnicilor, sistemului, metodei, în care tu crezi. Nimeni nu vrea să audă \"Nu faci bine. Fă așa pentru că spun eu.\" sau \"Fă așa. Trebuie să faci așa.\" \"Nu e bine cum faci așa. Fă așa.\" Nu sună bine. Nimănui nu-i place să audă asta. Fă tu ceea ce trebuie făcut și poate că celălalt începe să te urmeze. E un alt lucru pe care te-aș ruga să nu îl faci, și anume, să-mi folosești numele ca sprijin în ceea ce dorești să transmiți partenerului sau partenerei tale. \"Urania a spus să facem așa sau să fac așa\". E vorba despre ceea ce crezi tu. Eu, la fel ca orice alt specialist în parenting sau nu numai, ofer soluții, ofer opțiuni. E la tine să alegi dacă le adopți, dacă le faci ale tale și le transmiți mai departe prin comportamentul tău. Deci nu e vorba despre mine, că am spus asta, ci despre tine, că ai crezut într-o tehnică sau alta, într-o metodă sau alta și ai adoptat-o. Deci spune pur și simplu \"Eu cred în asta.\" Se poate întâmpla pe de altă parte, și sunt situații într-adevăr extrem de neplăcute și foarte dificile, ca celălalt partener, celălalt părinte, să aibă un stil de parenting abuziv. Unul pe care clar nu îl susții, în sensul în care lovește copilul, îl pedepsește sau îl abuzează emoțional. În momentul în care asta se întâmplă, cred că este necesar să ceri ajutor. Acest curs și tot ceea ce noi discutăm aici nu face până la urmă consiliere, nu-și propune să facă consiliere între doi parteneri. Dar dacă nimic din ceea ce tu faci, simți că nu penetrează în partea cealaltă și că v-ați așezat pe poziții absolut diferite, ireconciliante, ai nevoie de ajutor, iar acest ajutor nu îl vei putea primi de la mine. Există oameni specializați în această direcție și, până la urmă, ceea ce e important este să decizi ce e mai bine pentru tine și ce e mai bine pentru copilul tău. Ceea ce ți-aș propune să faci, înainte să mergem mai departe, cu informațiile de până acum, este să te gândești și să te uit din nou la tine și la stilul tău parental, la valorile tale, la convingerile tale și la cele ale partenerului sau partenerei tale. Uită-te la care sunt punctele voastre comune, unde v-ați putea întâlni și care ar putea să fie baza de la care să plecați? Cum tinde să reacționeze partenerul sau partenera ta? Cum tinzi să o faci tu? Cine ar putea să gestioneze mai bine situațiile de criză sau conflictele? Și dacă ai propune un plan pentru gestionarea comună a acestor situații, cum ar arăta el? Poți să faci o schiță de plan și să o discuți, pe baza ei, cu partenerul, partenera ta, cu proxima ocazie. Ce aș vrea să facem în lecția următoare este să ne gândim la sfaturi. Sfaturile pe care ne-am dorit să le dăm celorlalți. Le dăm? Nu le dăm? Cum o facem? Vedem în lecția următoare."
  },
  {
    "id": 295,
    "title": "Cum să oferi sfaturi celorlalți",
    "text": "Ce faci când observi un părinte care nu știe sau nu poate să gestioneze corect o situație și crezi că ai putea să-l ajuți."
  },
  {
    "id": 296,
    "title": "Cum să primești sfaturile celorlalți",
    "text": "Eram la un moment dat într-un magazin cu fiul meu și am asistat la următorul dialog între două mame, una cu un copil care avea, evident, un comportament negativ, genul acela de copil răsfățat, căruia nu-i convenea nimic sau cel puțin acesta era contextul de atunci. Asta este o altă paranteză, faptul că vezi un copil care se comportă atunci așa, nu înseamnă că așa se comportă în mod normal. Cum faptul că un părinte se comportă într-o anumită situație așa, nu înseamnă că se comportă în mod obișnuit așa. Ei bine, am asistat la comportamentul acestui copil și o altă mamă, care a intervenit cu următorul sfat: \"Eu îl ameninț pe copilul meu, când face așa, că nu-i mai cumpăr nimic din magazin și funcționează. Amenințați-l că nu-i mai luați nimic și o să se potolească.\" Mama a primit sfatul și a făcut exact asta. \"Dacă nu te potolești acum, nu-ți mai cumpăr nimic.\" Într-adevăr, copilul s-a potolit. Aceasta este o situație foarte periculoasă pentru că sfaturile, care par să funcționeze și funcționează, tind a fi folosite. De niște ani, informația a început să fie liberă și avem acces la ea cu toții. Este plin internetul de sfaturi de parenting. Nu numai, este plin internetul de sfaturi despre orice. Despre cum să slăbești, despre cum să mănânci sănătos, despre cum să îți ții tenul tânăr, despre cum să... despre cum să, în general. De la gătit la cum să-ți amenajezi casa. Toate aceste sfaturi au în ele un sâmbure de adevăr și au în ele o serie de mituri, dar multe se bazează pe experiența personală. În România, mai cu seamă, foarte multe dintre aceste site-uri sunt gândite și scrise, articolele de acolo, de persoane care vorbesc din propria experiență. Multe sunt doar mame și asta nu se întâmplă doar în România. Ce să faci cu sfaturile pe care le primești din afară? Îți aduci aminte că una dintre promisiunile acestui program a fost ca tu să înveți un sistem care are cap și coadă, piese de puzzle care funcționează împreună, în așa fel încât să nu mai fii dependent de sfaturi de la nimeni, nici de la mamă, nici de la bunică, nici de pe internet, nici dintr-o carte și nici măcar de la mine sau de la alt specialist în parenting. Pentru că deja poți analiza situațiile mult mai profund și să adresezi întrebări despre ce face această tehnică, de fapt. Care este nevoia pe care o satisface, dacă, și ce se întâmplă dac-o folosesc pe termen lung? Acest \"termen lung\" este ceea ce lipsește ca perspectivă foarte multor oameni. Știi deja, amenințările funcționează, evident, cum funcționează și mitele. Dar ce se întâmplă pe termen lung? Aș vrea să îți povestesc în această lecție despre cum să gestionezi sfaturile, indiferent din ce parte vin. E ceva ce citești, poate fi dintr-o revistă, poate fi pe internet, poate fi un articol sau o cercetare sau părerea cuiva. Cum le analizezi în așa fel încât să știi dacă are sens să le pui în practică, are sens să te gândești la acea informație sau nu? Pentru că, evident, nu am pretenția că acest program este tot ce ar trebui să știi vreodată despre parenting sau că nu sunt cercetări care ar putea să te ajute, informații care ar putea să te ajute să pui în practică exact ce discutăm în acest program. Iată câteva criterii prin care să filtrezi aceste sfaturi. Prima întrebare pe care ar trebui să ți-o adresezi, și acum o să discutăm despre câteva criterii, întrebări pe care mi le adresez și eu în momentul în care aflu sfaturi sau asimilez informație sau cercetez, ar fi următoarea: \"Reprezintă acest sfat, această opinie, părerea personală a cuiva sau acea opinie se bazează pe cercetare, pe experiență vastă și pe ceva care a funcționat de-a lungul timpului?\" De foarte multe ori părinții au tendința de a spune \"Dacă a funcționat în cazul meu și pe copilul meu, sigur va funcționa în toate cazurile și pe toți copiii.\" Știm deja în acest moment că asta nu are cum să fie adevărat, pentru că ce funcționează cu un copil, nu funcționează cu un altul și nu funcționează cu un altul. Contextele familiale sunt foarte diferite, iar copiii noștri la fel. Unii au anumite nevoi, alții au alte nevoi, chiar dacă la bază sunt aceleași trei. Ce s-a întâmplat în trecut și cum s-a ajuns la acest comportament? Faptul că a funcționat în cazul cuiva, nu înseamnă că va funcționa și în cazul tău. Acesta este un criteriu important, \"Pe ce se bazează această informație? Reflectă acea opinie chestiuni bazate pe control, putere personală sau superioritate?\" Adică, acel sfat este menit să-ți ofere ție control și superioritate doar pentru că vine de la o persoană cu control și superioritate? La ce mă refer mai exact? Sunt anumiți experți care, doar pentru că au o diplomă, spun \"Se face așa, pentru că eu am o diplomă.\" și foarte mulți oameni se uită la cei cu diplomă, cu cercetare, de jos în sus. \"E adevărat. Dacă acel om are o diplomă și are și un doctorat în această direcție, e clar. Cine sunt eu să judec această informație?\" Ei bine, are întotdeauna sens să judeci acea informație prin prisma părerilor tale, principiilor tale, valorilor tale. De ce spun asta? Este foarte multă maculatură pe piață. Sunt o grămadă de cărți, scrise de o grămadă de specialiști, unii cu diplome, alții fără diplome și până la urmă diploma este mult mai puțin importantă. Atâta vreme cât noi ne-am pune în postura celui care gândește \"A, dacă cineva a scris o carte înseamnă că știe ce spune.\" Nu e chiar așa. Știu foarte multe cărți care se bazează, la fel ca și acele articole de pe un blog, strict pe părerea personală a cuiva. Nu au niciun fel de cercetare în spate, nu au nicio bibliografie, niciun alt specialist nu recomandă tehnica respectivă. Simplul fapt că cineva a scris o carte, nu înseamnă că informațiile din cartea respectivă funcționează, nu înseamnă că funcționează și în cazul tău. Deci te-aș invita să filtrezi toate informațiile pentru tine. Iată încă o întrebare-criteriu care ar putea să te ajute. \"Această informație, acest sfat, se bazează pe generarea de frică, de teamă, sau se bazează pe iubire necondiționată?\" De foarte multe ori sfaturile în parenting se bazează pe teamă, pe control, pe dresaj, adică atâta vreme cât eu îi ofer unui părinte o tehnică prin care să-l facă pe copil să facă ce vrea el, părintele, înseamnă că e bine. Filtrează aceste sfaturi. Pe ce se bazează, pe teamă sau pe iubire? Care este filozofia, principiul din spatele tehnicii sau sfatului sau opiniei pe care o primești sau pe care o citești? Este una care se bazează pe pedeapsă, acea opinie, sau pe disciplină? Ce-și propune, de fapt, să provoace? Își propune să provoace suferință copilului și învățare pe bază de suferință sau își propune să predea responsabilitate, alegere, pe termen lung? În momentul în care auzi sfaturi care se bazează pe pedeapsă și sunt foarte multe, filtrează-le din nou prin prisma valorilor tale, pentru că scopul nu este pedeapsa, este învățarea. Ți-am dat deja exemplul acelui sfat și aparține unui specialist în parenting, \"Așază-ți copilul pe scaun un număr de minute egale cu vârsta lui sau ei.\" Asta se bazează pe suferință și ăsta este un mod prin care poți să filtrezi dacă acel sfat este în concordanță cu ceea ce tu crezi. Mai există cel puțin un astfel de sfat, pe care l-am citit la cel puțin unul dintre acești specialiști: \"Dacă vrei ca al tău copil să învețe ceva, restricționează-i activitatea preferată.\" O să găsești multe astfel de sfaturi. Filtrează-le. Atunci când ți se oferă un sfat și persoana respectivă este chiar lângă tine și pare că este în neconcordanță cu ceea ce tu crezi, ce poți să faci este să-i spui atât: \"Mulțumesc pentru părerea ta. O să mă gândesc la asta.\" Câteodată chiar merită să te gândești, pentru că asta îți dă șansa să treci informația respectivă prin toate aceste filtre pe care ți le-am prezentat până acum. Dacă ai șansa să faci asta de câteva ori, filtrele vor fi aplicate din ce în ce mai rapid și vei ști, mai exact, vei simți dacă informația pe care o primești are sens, dacă se așază în toate aceste piese de puzzle pe care deja le-ai învățat și cu care sper că deja rezonezi. Ce ți-aș propune să faci acum cu această informație, înainte să mergem mai departe? Gândește-te la câteva dintre sfaturile pe care ceilalți din preajma ta ți le-au spus, la unele pe care, eventual, le-ai citit. Poți face chiar acum o cercetare scurtă pe internet, de pe bloguri de parenting sau alte surse pe care le accesezi. Gândește-te la acele sfaturi pe care le-ai primit sau pe care le primești acum și trece-le prin aceste filtre. Au sens pentru tine acele sfaturi? Sunt în concordanță cu un parenting echilibrat? Dacă faci asta, spuneam, de mai multe ori, o să-ți fie din ce în ce mai simplu și în felul acesta vei fi consistent, consecvent, față de tine însuți."
  },
  {
    "id": 297,
    "title": "Cum răspundem la critică",
    "text": "Există o convingere în mintea foarte multor oameni că proaspeții părinți nu au cum să știe să se ocupe de propriul copil și toți critică și toți oferă sfaturi. Sau mulți dintre ei fac asta, ca să nu spun că toți. De cele mai multe ori critica vine de la cei mai apropiați membri ai familiei. Critica vine de la bunici, de la soacre, de la aceia mai în vârstă, părinții tăi chiar, care-ți spun \"Nu ai cum să știi să crești un copil. Eu am crescut doi sau trei și știu eu mai bine ce e bine să faci în această situație.\" Deci asta-ți spuneam, sfaturi vin de la străini, critică în general vine de la cei mai apropiați. Ce ți-aș propune să faci, cum să răspunzi la critică și cum am reușit eu să rezolv situații tensionate cu cei din familia mea pentru că, da, chiar și eu primesc critică. Da, încă. Primul lucru pe care îl faci, așa cum cred că este deja înțeles că faci în sâmburele, sau atunci când apare de fiecare dată un conflict, este să accepți punctul de vedere al celuilalt. Pleacă întotdeauna de la empatie. \"Înțeleg de ce ai putea să crezi lucrul acesta. Într-adevăr, eu nu mă pot lăuda cu faptul că am crescut trei copii și nici măcar că i-am adus până la 30 și ceva de ani, câți am eu.\", i-ai putea spune unuia dintre părinții tăi, care te critică. Este primul lucru pe care îl faci. Pleacă de la empatie. Gândește-te mai apoi, ce este în spatele acestei critici? Este într-adevăr o intenție pozitivă, de a te ajuta și acea persoană nu știe să facă diferit sau dorința este de răzbunare, eventual, de primire de atenție? Care este comportamentul negativ intenționat, dacă e vorba despre unul intenționat, al persoanei respective? Ai văzut că atât copiii cât și adulții au aceleași nevoi psihologice de bază. Comportamentele negative, fie ele neintenționate sau intenționate, au aceleași mecanisme. E vorba despre un comportament negativ neintenționat, acea critică? Adică intenția e una pozitivă, dar se manifestă așa? Sau este un comportament negativ intenționat? Dacă ai de-a face cu un membru al familiei tale, care poate te critică în mod constant, cred că îți este destul de ușor să-ți dai seama care e motivul pentru care acea persoană face așa. S-ar putea să fie pentru că tu, de fiecare dată, reacționezi în același fel și spui \"Eu știu mai bine ce să fac. Mulțumesc, nu am nevoie de sfatul tău.\" Gândește-te și la reacția ta și vezi ce încearcă cealaltă persoană să obțină. Și mecanismul prin care vei rezolva această situație va fi același prin care tu rezolvi comportamentul negativ intenționat al copilului tău. Pur și simplu vino pe față. Știi? Îți aduci aminte de exemplul cu schiul? Atâta vreme cât nu mai reacționezi la fel, e foarte posibil să rupi acest ciclu comportamental și critica celorlalți. Cum răspunzi la critică? Iată câteva opțiuni și câteva sugestii. Un lucru pe care eu îl fac este să spun așa: \"Îți înțeleg punctul de vedere și înțeleg pe ce se bazează. Noi am decis să facem așa și uite de ce.\" Și-i explic mecanismul pe care noi, în familia noastră, l-am decis. Adică eu și cu tatăl copilului meu sau cei care suntem apropiați și educăm împreună copilul. Noi asta am decis. De cele mai multe ori, persoanele care critică, odată ce li se răspunde asta, se retrag. Pentru că ceea ce faci tu de fapt este să îi spui celeilalte persoane \"Înțeleg care e punctul tău de vedere și înțeleg și pe ce se bazează. Uite ce am decis noi.\" Adică, te-am citit, dar în continuare uite care este alegerea mea. Și asta ar putea să funcționeze. Ce-ai mai putea să faci când cineva te critică, este să-i spui \"Ți-am citit punctul de vedere.\" și la fel ca la sfat să-i spui \"O să mă gândesc la asta.\", fără să-ți iei angajamentul că te schimbi, fără să-ți iei angajamentul că faci ceva diferit. Pur și simplu \"Ți-am citit critica. Mulțumesc, nu-i nevoie să insiști. O să mă gândesc la asta.\" Și poți chiar să-i spui acelei persoane, mai ales dacă este una pe care o întâlnești destul de des, ce ai ales să faci în legătură cu acea critică. Dacă critica care vine de la cealaltă persoană este una pertinentă și simți că, într-adevăr, ceea ce-ți spune cealaltă persoană, chiar pe tonul cel mai nepotrivit cu putință, are sens pentru tine și este un factor pe care l-ai putea schimba sau ai putea învăța ceva din asta, recunoaște-ți greșeala. Nu suntem perfecți. Poți să-i spui celeilalte persoane \"Ai dreptate, am greșit. O să încerc să schimb lucrul acesta, o să fac un efort în această direcție. Mulțumesc că m-ai atenționat.\" Poți să-i spui, pe de altă parte, \"Aș aprecia dacă, data viitoare, tonul tău este unul care mă sprijină, nu unul care mă critică, dar mulțumesc că mi-ai atras atenția.\" Și-o lași așa. În momentul în care simți din partea cuiva un sâmbure de critică și ți se adresează o întrebare, \"Auzi, dar tu de ce procedezi așa când copilul tău face așa?\" În loc să răspunzi la această întrebare, care ar putea să alimenteze și mai mult critica, ai putea pur și simplu întreba \"De ce mă întrebi asta?\" ca să afli care este intenția din spatele acestei întrebări. În momentul în care adresezi această întrebare \"Dar de ce mă întrebi?\", cealaltă persoană în general se retrage, dacă scopul a fost de a lovi. Dacă scopul a fost unul fain, unul pozitiv, va spune \"Sunt foarte curios să aflu ca să învăț și eu din asta.\" sau \"Aș vrea să știu cum să procedez și eu diferit data viitoare. Aș vrea să învăț de la tine.\" și înțelegi că, de fapt, întrebarea a avut un fond pozitiv. Dacă scopul a fost de a critica, repet, persoana respectivă își cam dă seama și începe să bâlbâie un răspuns și atunci poți să-l dai cât se poate de scurt și concis și iarăși o lași așa. Ce mai poți face, este pur și simplu să ignori comportamentul respectiv și să iei în calcul persoana. Adică, ignori comportamentul nu persoana. Te comporți exact, la fel, cum te-ai comporta cu al tău copil atunci când rostește cuvintele cu \"P\" sau când are acele comportamente răutăcioase, de tip Domnul Goe, care sunt menite să-ți atragă atenția. Pur și simplu ignori ceea ce auzi. Poți să spui ceva de genul \"Mm, aha. Mhm.\" și gata. Și schimbi subiectul sau implici persoana respectivă în altceva, într-o activitate. Gândește-te, repet, că exact ca și copiii și noi adulții ne comportăm la fel în momentul în care vrem atenție, de exemplu, pentru că ne-am simțit deconectați. La fel ca și copiii, adulții simt nevoia să se dea mari, să se dea în spectacol. Și-ar putea să vină cu remarci răutăcioase doar pentru ca ceilalți să-i vadă și să-i bage în seamă. Faptul că tu ignori acel comportament, îl face să și-l schimbe, exact ca și la copii. Mai e un lucru pe care l-ai putea face și eu îl fac destul de des. Apelează la umor pentru că, dacă celălalt te critică și ție îți vine să reacționezi în oglindă, nu faci decât să înrăutățești lucrurile și să pui paie pe foc. De exemplu sunt remarci de genul \"Auzi, dar tu cât o să mai alăptezi? Mai alăptezi mult?\" Dacă răspunsul ar veni cu umor și ar suna cam așa: \"Dar pentru ce sunt bune concediile de maternitate, nu pentru asta?\", celălalt își dă seama că a depășit o limită a bunului simț, că s-a dus cam departe cu această întrebare și s-ar putea să facă pași înapoi. O altă întrebare-critică este \"Auzi, dar tu când ai de gând să pierzi kilogramele alea în plus după sarcină?\" În loc să te frustrezi, în loc să începi să plângi și să te justifici pentru ce arăți așa, poți să spui pur și simplu, folosind umorul \"Încerc să par în continuare gravidă, ca să beneficiez de toate beneficiile pe care le au gravidele, de exemplu să stau pe scaun în troleibuz.\" și gata. O altă întrebare la fel de critică sau cu această intenție de a arunca săgeți este \"Auzi, dar copilul tău o să mai poarte mult timp pampers?\" Ce-ai putea să spui la fel de plin de umor este \"Eu susțin o campanie pentru adunarea de bani. Știi, firma Pampers adună anumiți bani pe care îi donează copiilor săraci din Africa și ne-am propus ca pe o perioadă lungă de timp să creștem vânzările companiei Pampers.\" Sigur, sună sarcastic, dar atâta vreme cât tu îți folosești umorul și nu iei aceste săgeți în serios, ele vor cădea. Cealaltă persoană zâmbește la rândul ei și-și dă seama că nu avea de ce să adreseze această întrebare. Folosește-ți umorul. Pur și simplu, ceilalți aruncă săgeți, este alegerea ta dacă le primești sau nu. Ce mai poți face și fac și eu același lucru este că, dacă urmează să te întâlnești cu o persoană din contextul prietenilor tăi sau familiei extinse care are tendința de a te critica mereu, planifică în avans și spune-i acestei persoane că ai nevoie de mai mult sprijin decât de critică. În momentul în care-i treci pragul acelei persoane sau te întâlnești cu el sau ea în restaurant sau unde vă întâlniți, poate chiar la tine acasă, poți să-i spui \"Știi, am avut o zi grea. Nu sunt foarte bine emoțional în acest moment. M-ar ajuta dacă pe parcursul serii m-aș simți mai degrabă sprijinită decât criticată. Chiar dacă vezi comportamente care nu îți plac, aș prefera să mi le spui pe un ton amiabil, empatic. Aș prefera să mă ajuți în loc să mă încurci. Pot să contez pe tine? Mulțumesc.\" De foarte multe ori funcționează asta, pentru că sunt puțini oameni care critică cu rele intenții. Dacă ne dorim mai mult echilibru în familie, în lecția următoare aș vrea să-ți dau o tehnică, o metodă, un principiu, care funcționează în cazul meu și funcționează în cazul foarte multor familii și foarte multor cupluri."
  },
  {
    "id": 298,
    "title": "Ne enervăm pe rând",
    "text": "Următorul principiu de care am să-ți povestesc a fost inițiat în familia noastră de bunica mea, de bunica mea Urania care era, din punctul meu de vedere, exemplul calmului și echilibrului pe această planetă. Sunt foarte puține situațiile în care am văzut-o că își pierde cumpătul și, aproape de fiecare dată când asta se întâmpla, reușea foarte repede să se autoregleze. Era de o spontaneitate fantastică și a reprezentat, pentru familia noastră, liantul. Era persoana care reușea să ne aducă laolaltă. Poate și pentru că era cea care stătea mereu acasă și făcea legătura între mesajele pe care ni le trimiteam tuturor, dar atâta vreme cât ea era în casă și era prezentă și vie, echilibrul se întâmpla. Care este acest principiu pe care ea l-a repetat de fiecare dată și pe care eu l-am preluat și l-am dus mai departe în toate relațiile mele, fie că e vorba despre cele de prietenie, fie că e vorba despre cele de cuplu, de muncă sau în relația mea cu copilul? Ne enervăm pe rând. În momentul în care există un conflict între două persoane, tendința este de a arunca mereu paie pe foc și de a-i demonstra celuilalt că greșește și că tu ai dreptate. Și-l vezi pe celălalt că e nervos, că este iritat și îți vine să zgândări și să zgândări și să critici și iar să zgândări. Și exact asta aș propune să nu faci. Pentru că, dacă adopți acest principiu \"În familia noastră ne enervam pe rând.\", îl vezi pe celălalt că este iritat, că este scos din sărite, că mai are puțin și explodează și poți să te oprești și să-l sprijini pe celălalt, stând pur și simplu calm, empatizând cu celălalt, \"Știu, te-ai enervat în acest moment. Cu ce pot să te ajut? Aș vrea să fiu lângă tine. Discutăm după ce te calmezi și tu.\" Dacă nu-ți dai voie să te enervezi, văzându-l pe celălalt nervos și iritat, sunt foarte puține șansele ca acel conflict să izbucnească și să scape de sub control. Iar în momentul în care asta se întâmplă și cel care este nervos primește sprijin, se va calma mult mai repede și va aprecia faptul că acest conflict va fi discutat după ce focul este stins. Ce înseamnă \"ne enervăm pe rând\"? Pentru că și ăsta este un lucru destul de greu de pus în practică, chiar dacă pare simplu. Pentru că sunt unii oameni care își pierd cumpătul mult mai repede decât alții, sunt alții care se enervează mult mai ușor și ai putea să fii în poziția în care să spui \"Hei! Vreau și eu să am șansa să mă enervez. Tu tot timpul te enervezi, acum e rândul meu. Data trecută tu te-ai enervat, acum mă enervez eu.\" Da, știu. Nimic în viața asta nu e chiar drept, s-ar putea să fii tu factorul de echilibru în acest cuplu, dacă e vorba despre tine, sau să fie celălalt factorul de echilibru. Până la urmă nici măcar nu contează. Contează că, atâta vreme cât îl vezi pe celălalt iritat, te abții să pui paie pe foc. Și dacă tu ești cel care s-a enervat, spune-i partenerului, partenerei tale sau celorlalți membri ai familiei \"Acum sunt nervos, nervoasă. Hai să ne enervăm pe rând. Acum eu mă enervez.\" În timp, asta ar putea să funcționeze. Deci, enervați-vă pe rând."
  },
  {
    "id": 299,
    "title": "4 exemple de situații combinate în rezolvarea problemelor",
    "text": "Așa cum ai văzut până în acest moment, familia reprezintă un complex de împrejurări. Avem de-a face cu mai mulți oameni, cu mai multe tipuri de relații și toate aceste diade ne pot face de multe ori să ne întrebăm \"Cum reacționăm la o problemă sau la alta, chiar cu toate tehnicile pe care le știm pe de rost?\" Ai aflat până în acest moment ce să faci cu comportamentele negative neintenționate și cu cele intenționate ale copiilor tăi. Ai aflat cum să gestionezi conflictele între ei. Ai aflat cum să previi cele mai multe dintre aceste comportamente, cum să rezolvi probleme, cum să-i înveți pe ei să-și rezolve propriile probleme și ce faci în contextul în care aceste probleme afectează întreaga familie. Adică consiliul de familie. Înainte de a încheia acest capitol, aș vrea să te introduc în câteva situații provocatoare care par a fi o combinație între problemele copiilor și problemele părinților. Dar înainte de asta aș vrea să recapitulăm aceste informații ca să-ți fie proaspete în minte. Adu-ți aminte că sunt unele probleme pe care copilul ar trebui să învețe să și le rezolve singur. Ai învățat și cum să faci asta. E vorba despre problemele care au legătură cu ceilalți copii, mai precis, conflictele cu ceilalți copii. Ai văzut cum să-i ajuți pe copii să-și gestioneze propriul conflict în așa fel încât să intervii tot mai rar. Tot problema copilului este tot ce are legătură cu școala, temele, relația cu profesorii, tot ce ține de activități extracurriculare sau extrașcolare, cum ar fi pian, box, baschet, desen, tot ce face în afara școlii. Tot în curtea copilului rămân și emoțiile. Ai învățat cum să-l ajuți pe copil să-și gestioneze mai bine emoțiile, în Capitolul 7. Dacă îmi dai voie, o să le spun acestor probleme \"C\". Asta ca să ne fie mai simplu. Sunt ale copilului, deci sunt cu litera \"C\". Problemele părintelui au de-a face cu tot ce ține de convingeri, de principii, de proprietatea cuiva, de adecvarea unui comportament, reguli de conduită, siguranța copilului și sănătatea lui. Acestea sunt problemele părintelui și-o să le notăm cu litera \"P\" și evident că nu ne putem aștepta ca un copil să le rezolve. Ce să facem, în schimb, atunci când aceste probleme apar în situații combinate? Ce problemă rezolvăm mai întâi și cum facem să aplicăm o metodă într-o direcție sau în cealaltă? Aș vrea să-ți ofer câteva exemple. O să plecăm de la unul cât se poate de simplu, ca să vezi că, de fapt, este o combinație. Iată, primești o familie în vizită și copilul tău mușcă sau lovește copilul prietenilor tăi. Copilul tău a mușcat un alt copil. Să ne uităm puțin la această situație și ce implică ea. De ce a mușcat copilul tău un alt copil? Pentru că a fost nervos, pentru că a fost frustrat, pentru că ceva nu i-a convenit. Așadar problema copilului este modul în care își gestionează emoțiile. Apoi, problema ta este că, din punctul de vedere al regulilor de conduită, atunci când este nervos sau frustrat, copilul ar trebui să vorbească, nicidecum să muște sau să lovească. Așadar, din punctul tău de vedere, în această situație problema ta este că s-a încălcat un cod de conduită. A fost un comportament neadecvat. Întotdeauna când există o astfel de combinație, a problemei copilului și a problemei tale, a părintelui, abordează de fiecare dată, mai întâi, problema copilului. Asta înseamnă că te adresezi emoțiilor copilului tău. De aceea primul pas pe care îl facem este să empatizăm. Așadar vei satisface nevoia de conectare a copilului cam așa: \"Știu că ai fost nervos. Înțeleg că te-ai enervat și că felul în care tu ai simțit nevoia să-ți manifești acești nervi a fost să muști sau să lovești.\" Aceasta este problema copilului pe care o abordăm mai întâi. Ce facem mai apoi? Al doilea pas este să stabilim limite. Ne întoarcem la problema noastră, a părintelui, adică comportamentul adecvat: stabilim limite. Spunem \"Știu că te-ai enervat. Cu toate acestea, în momentul în care noi ne enervam, în această familie, noi comunicăm. Nu mușcăm, nu lovim.\" Apoi treci în etapa de rezolvare a problemei împreună cu un copil, despre ce ar putea face data viitoare dacă se enervează sau dacă-i vine să muște sau să lovească. Așa că al treilea pas este să-i oferi o alternativă sănătoasă la manifestarea nervilor. Ai văzut cum să faci asta în capitolul despre gestionarea emoțiilor. Pasul al patrulea are loc doar dacă acest comportament se repetă. În acest caz, poți alege o modalitate de disciplină care să aibă sens, legătură logică cu comportamentul copilului, spunându-i dinainte ce alege să se întâmple dacă alege în continuare să muște. Felul în care tu așezi disciplina este problema ta, a părintelui, pentru că are legătură cu adecvarea, cu principiile și cu convingerile tale. Iată cum se combină aceste elemente. Abordezi problema copilului, empatizezi, apoi îl ajuți să-și gestioneze conflictul cu celălalt copil. Ai învățat cum să faci asta: \"Ce simți tu?\" \"Și tu? Ce ai simțit tu?\" \"Tu ce-ți dorești?\" \"Dar tu, ce-ți dorești?\" \"Hai să vedem cum ajungeți împreună la o soluție cu care amândoi să fiți de acord.\" În felul acesta rezolvi problema ta, a părintelui, cu scopul de a avea un comportament dezirabil, sănătos, eficient, echilibrat, dar rezolvi și problema copilului în sensul în care îl ajuți să-și gestioneze mai bine emoțiile și să știe cum să gestioneze diferit un conflict cu un alt copil. Aș vrea să-ți mai ofer un exemplu care presupune o combinație între problema copilului și problema părintelui. Iată, copilul tău e în curtea școlii și are o altercație cu un copil mai mare care să spunem că are 10 ani. Încep să se lovească unul pe celălalt. Copilul tău ia o piatră în încercarea de a lovi pe celălalt copil, iar piatra nimerește un geam. Ce se întâmplă în acest moment? Avem doi copii care se ceartă, deci au o problemă a lor, conflictul lor. Mai mult decât atât, felul în care copilul tău, în primul rând, reușește să-și gestioneze emoțiile nu e tocmai potrivit. Mai avem problema ta, a părintelui, faptul că a fost distrusă o proprietate, un bun al altcuiva, pentru că geamul este spart. Spuneam, dacă-ți aduci aminte, că întotdeauna abordăm în primul rând problema copilului. Deci, empatizezi cu nervii lui. Ai învățat deja cum să găsești cea mai bună soluție prin care să-și gestioneze diferit nervii, frustrarea și furia, data viitoare și cum să gestioneze conflictul cu celălalt copil. Dar geamul este în continuare spart și de acesta te vei ocupa mai târziu. Ce presupune un geam spart din punctul de vedere al disciplinei? Te întreb. Ce ar avea sens să se întâmple în acest moment? Faptul că acel geam s-a spart este, evident, un comportament negativ neintenționat. Copilul nu a intenționat să spargă geamul, dar el este spart. Atâta vreme cât comportamentele negative neintenționate se lasă cu distrugeri de bunuri, acest lucru implică disciplina. Adică, geamul va fi înlocuit din banii de buzunar ai copilului, dacă are bani de buzunar sau va renunța la o jucărie nouă sau va renunța la ieșitul la film, costul biletului de film fiind folosit pentru înlocuirea geamului. În felul acesta noi creăm responsabilitate în copil. Aplicăm același principiu și la adulți. Dacă noi greșim, fie și neintenționat, trebuie să reparăm ceea ce am făcut sau să încercăm să minimizăm efectele negative ale greșelilor noastre. Acesta este felul în care gestionezi atât problema copilului cât și problema ta, adică distrugerea unui bun. Aș vrea să-ți mai ofer un alt exemplu. Să presupunem că există o regulă la voi în casă cum că copiii au responsabilitatea de a ajuta la așezarea mesei. Copila ta de 8 ani, 10 ani, 12 ani, nici nu contează vârsta ei, se joacă la calculator sau face un puzzle și refuză să așeze masa. În acest moment avem, din nou, de-a face cu două probleme. Este problema copilului, pentru că este frustrată că trebuie să pună masa și ar vrea să se joace în continuare, dar este și problema ta, a părintelui, pentru că există o regulă și există o responsabilitate pe care copilul tău ar trebui să și-o ducă la îndeplinire. În plus, dacă tu ai face sarcina în locul copilului, asta îți încalcă ție drepturile. Cum împaci și capra și varza? Deja știi cum să începi. Empatizezi cu al tău copil și-i spui: \"Știu că ai vrea să te joci în continuare. Înțeleg de ce ți-ai dori să faci asta în loc să pui masa. Știi, e una dintre responsabilitățile copiilor să ajute la așezatul mesei. În 10 minute ne așezăm cu toții să mâncăm și masa trebuie să fie pusă. Te mai poți juca ce a mai rămas din joc, fie după masă, fie diseară, cum dorești. Mulțumesc că pui masa acum.\" Soluția ideală, însă, este planificarea în avans. Sună cam așa: \"În 10 minute te rog să pui masa. Te poți juca până atunci.\" Pune în practică toate tehnicile pe care le știi în acest moment pentru a obține cooperarea. Dacă în continuare copilul nu cooperează, treci la disciplină. Iată un ultim exemplu. Să zicem că ai doi copii și în acest moment se ceartă foarte tare. Au început deja să urle. Tonul pe care îl folosesc este unul extrem de ridicat. Aceasta este o problemă care implică atât copiii, pentru că au un conflict cât și părintele, pentru că au un comportament inadecvat în casă. Mai mult decât atât, acest comportament ar putea să-i deranjeze și pe vecini, care ar putea să audă aceste urlete și țipete ale copiilor tăi. Ce faci? Același lucru. Te duci la copiii tăi, empatizezi cu ei, le spui \"Văd că aveți un conflict. Mi-aș dori să știu dacă vă rezolvați singuri conflictul sau ați avea nevoie de ajutor. Până atunci, ceea ce-mi doresc este să lăsați tonul mai jos, pentru că mă deranjați atât pe mine cât și întreaga casă și e foarte posibil să-i deranjați și pe vecini.\" Ai abordat întâi problema copiilor, mai apoi problema ta legată de un comportament civilizat, convingeri, principii pe care le-ai dori predate. Am încredere că pe măsură ce vei pune în practică toate conceptele, tehnicile, pe care le-ai învățat în acest program și vei vedea în ce măsură toate lucrează între ele, vei deveni din ce în ce mai încrezătoare despre ce să faci în fiecare situație. Ne apropiem cu pași repezi de finalul acestui capitol, dar n-aș vrea să încheiem înainte să ne întoarcem de unde am plecat."
  },
  {
    "id": 300,
    "title": "Recapitulare Capitolul 10",
    "text": "Îți vine să crezi sau nu, ai ajuns la finalul acestui capitol și aș vrea să facem o recapitulare. Ai aflat în acest capitol cum să-i implici armonios pe toți membrii familiei. Ai aflat ce înseamnă o familie. Că este formată dintr-o serie de relații și acesta este motivul pentru care relația ta cu fiecare membru al familiei este una unică. Așa cum este relația celorlalți membri ai familiei cu fiecare. Sunteți mai mult sau mai puțin o multitudine de microclimate. Pentru a putea ajunge la un echilibru este important ca fiecare relație, individual, să fie una care se armonizează. În călătoria acestui capitol am plecat de la identificarea valorilor tale. Cred că, cu ajutorul acelor 10 întrebări, ai reușit să-ți dai seama și să conștientizezi care sunt lucrurile cu adevărat importante pentru tine. Dacă ai făcut același lucru și pentru ceilalți membri ai familiei tale, ai văzut poate că sunt valori pe care le împărtășiți și lucruri care vă diferențiază. Important este să realizezi că noi îi judecăm pe ceilalți prin prisma propriilor valori sau propriilor priorități. Tindem să răsturnăm realitatea și să o filtrăm prin acele valori pe care le avem. Scopul, până la urmă, dacă discutăm despre familie este să plecăm de la ce ne unește și să conștientizăm faptul că suntem diferiți, dar ne dorim să funcționăm împreună. Ai aflat informații despre cum să vorbești cu ceilalți pe limba lor în așa fel încât să reușești să obții asertiv, eficient și politicos cât mai mult din ceea ce îți dorești tu, oferindu-le și celorlalți șansa să obțină cât mai mult din ceea ce ei își doresc. Ai văzut că una dintre cele mai bune și mai simple metode de a obține armonie în familie este să organizezi consilii de familie. Numeștele cum îți place ție mai mult. Acest lucru ne ajută să ne cunoaștem mai bine, ne ajută să împărtășim lucrurile importante pentru noi, să rezolvăm probleme pentru toată lumea sau pentru un singur membru al familiei și să luăm decizii care ne afectează pe toți. Ai văzut care sunt principiile care stau la baza unui consiliu de familie. Care sunt rolurile care îl compun. Cum arată o agendă, câteva reguli de bază și toate beneficiile pe care le ai în urma organizării unor astfel de consilii. Pe de altă parte, ai văzut ce facem cu prietenii și familia extinsă. Cum reacționăm la sfaturi și cum le oferim. Ce facem cu critica celorlalte persoane. Cum facem în așa fel încât să fim consecvenți în stilul nostru de parenting, atât acasă cât și în public. Înainte să ne despărțim și înainte să se încheie acest episod și întregul capitol îți sugerez să reiei cât mai mult din informațiile pe care deja le-ai acumulat. Abia în acest moment imaginea întregului puzzle este una completă. De îndată ce te vei întoarce, îți va fi foarte simplu să-ți dai seama din ce colț al imaginii face parte fiecare tehnică și cum să faci în așa fel încât să le folosești pe toate. Asta pentru a avea o trusă de scule cât mai bine utilată. Atâta vreme cât intenția ta este să devii un părinte conștient și echilibrat, asta înseamnă că îți alegi comportamentele. Poți pune în practică toate tehnicile atunci când este nevoie de ele. Pe măsură ce anii trec și problemele cu care te confrunți acum se schimbă, întoarce-te mereu la informație și ai răbdare cu tine. Mi-a făcut o plăcere extraordinar de mare să-ți prezint acest program și am speranța și credința că tot ceea ce ai învățat te va ajuta. Te încurajez nu numai să pui în practică cele învățate, dar să aduci vorba mai departe în așa fel încât masa critică de părinți conștienți să fie din ce în ce mai mare și să reușim să influențăm, prin propriul comportament, comportamentele celorlalți. Mulțumesc și abia aștept să ne întâlnim la un eveniment online marca All About Parenting."
  },
  {
    "id": 3881,
    "title": "Testare rapidă cunoștințe - Capitolul 10",
    "text": "Completează quiz-ul pentru a verifica cunoștințele și tehnicile asimilate în Capitolul 10. Durează 5 minute.  Succes!"
  },
  {
    "id": 2223,
    "title": "Cum să gestionezi conflictele între frați sau între copii, în general",
    "text": "Dragă părinte, aș vrea să îți povestesc înainte de a intra în acest capitol atât de fascinant, care este atât de interesant pentru majoritatea părinților, indiferent dacă au un copil sau doi sau mai mulți - conflictele între copii frați - care este contextul în care eu am așezat acest bonus. Este un lucru extrem de important de știut acela că familia, așa cum arată astăzi, cu un copil sau doi, este un fenomen foarte recent. Dacă te-ai gândi la familiile în care au crescut părinții noștri, de exemplu, sau chiar mai devreme decât atât, vei afla cu certitudine că majoritatea aveau 3, 4, 5 sau chiar 10 copii. De ce e evident să înțelegem acest lucru? Pentru că conflictele între copii, între frați, sunt cu atât mai evidente, cu atât mai iminente când copiii sunt mai puțini. În momentul în care apare al treilea sau al patrulea copil, în general lucrurile se domolesc, pentru că energiile nu se mai împart doar între doi copii, se împart între mai mulți. Încep să apară partipriuri, încep să apară medieri. Copiii mai mici învață de la copiii mai mari ce să facă diferit. Așa că este destul de dificil, într-adevăr, în acest context în care trăim cu unul sau doi copii. Într-adevăr, când apare al doilea copil încep să apară și conflicte, dar acesta este un lucru bun. De ce e un lucru bun? Pentru că, având parte de conflicte mai dese, învață mai repede decât un singur copil să și le rezolve. Mai mult decât atât, tu ai șansa să observi aceste conflicte pentru că sunt ai tăi, doi sau trei, și îi poți ajuta să și le rezolve într-un mod eficient, le poți media și vei afla cum. Atunci când ai un singur copi, tot ceea ce vei afla în aceste idei este valabil și în cazul tău, pentru că nu va avea conflicte cu fratele sau cu sora lui sau ei, ci cu ceilalți copii. Îți va fi totuși ceva mai dificil să-l ajuți să-și medieze conflictele, pentru că singura ta șansă de a-l învăța să facă asta va fi în spațiile publice. Să te folosești de această oportunitate când copilul tău este în parcuri, în locuri de joacă și interacționează cu ceilalți copii. Deci, și într-un caz, și în celălalt, și când ai un copil sau ai mai mulți, aceste informații te vor ajuta să-ți înveți copilul să își rezolve mai eficient conflictele. De unde vom pleca la drum? Vom pleca la drum de la o listă de ”Așa nu”. Ce vei vedea în lecția următoare este modalitatea în care cei mai mulți părinți înțeleg, din păcate într-un mod ineficient, să intervină în conflictele dintre copiii lor. Deci, vei afla ce să nu faci. Ne vedem în lecția următoare."
  },
  {
    "id": 583,
    "title": "Ce să NU faci",
    "text": "Gestionarea conflictelor cu ceilalți copii este problema copilului, indiferent dacă acești ceilalți copii sunt frați, colegi de școală, colegi de grădiniță, nepoți ai altor prieteni de-ai tăi, rude sau alți copii generic. De ce este problema copilului, pe care ar trebui să învețe să și-o rezolve singur sau singură? Pur și simplu pentru că, de cele mai multe ori, când apar conflicte între copilul tău și alți copii nu ești acolo să le rezolvi. Și dacă un copil învață de mic să își rezolve conflictele cu ceilalți, asta are beneficii pe termen lung, nu numai în context familial, dar și în contextul relațiilor pe care le va avea cu ceilalți. Ce fac cei mai mulți părinți acum încercând să își ajute copiii să își rezolve problemele? Plecăm de la premiza că avem doi copii în aceeași casă. Dacă ai un singur copil este la fel de valabil și în contextul în care copilul tău se ceartă cu un altul. Cei mai mulți părinți le spun copiilor să înceteze cu bătaia sau cu cearta. Intervin și le spun: ”Încetați cu acest conflict!” și totul se oprește aici. Presupunând că, într-adevăr copiii încetează conflictul, asta nu înseamnă că tensiunile dintre ei s-au rezolvat, pentru că tu ai intervenit, ai stins incendiul, dar în ei incendiul nu s-a stins. În plus, ei nu au învățat cum să își rezolve conflictul, pentru că tu ai intervenit și l-ai oprit. Un alt lucru pe care foarte mulți părinți îl fac, poate chiar primul, este că oferă copiilor soluția pentru rezolvarea conflictului. De exemplu, copiii se ceartă pe o minge sau pe aceeași jucărie. În general, copiii se ceartă pe aceeași jucărie și trag de ea și părintele intervine și spune: ”Jucați-vă pe rând, cinci minute tu, cinci minute tu.” Sau ”Aceasta este jucăria celuilalt copil. Te rog să i-o dai înapoi, nu e jucăria ta.” În momentul în care eu, părintele, le ofer soluția, s-ar putea ca acel conflict în acel moment să fie rezolvat. Dar asta nu înseamnă, din nou, că ei au învățat să și-l rezolve singuri, pentru că soluția a venit de la tine nu de la ei. Un alt lucru pe care foarte mulți părinți îl fac este că iau copiilor obiectul pentru care se luptă sau se ceartă. Și sună cam așa: ”Dacă nu sunteți în stare să vă jucați împreună cu acest lego, am să îl iau și am să îl pun pe șifonier. Și pur și simplu dispare obiectul discordiei. Se oprește conflictul? Se oprește, dar din nou ei nu au învățat să și-l rezolve singuri. Ce mai fac mulți părinți când ai lor copii se ceartă sau chiar se lovesc? Îi trimit pe fiecare în camerele lor, presupunând că există o cameră a fiecăruia: ”Duceți-vă în camerele voastre și potoliți-vă cu acest conflict.” Într-adevăr, conflictul s-a oprit aici. Copiii sunt în camerele lor. Ce se întâmplă în schimb în camerele lor? Tensiunea din ei nu s-a rezolvat. Fiecare se gândește cum se răzbună pe celălalt data viitoare și în plus tu apari ca lupul cel rău din poveste care i-a despărțit. Adică, în niciun caz, nu simt că s-a rezolvat acest conflict și data viitoare o vor lua de la capăt. Ai idee care este un alt lucru pe care părinții îl fac în momentul în care intervin în mijlocul unui conflict? Adresează următoarea întrebare: ”Cine a început?” De ce să nu faci lucrul acesta? Dacă prima întrebare este cine a început, te vei învârte în jurul cozii, te vei învârti în cerc, pentru că vor da vina unul pe celălalt și nu vei afla cine a început. Mai mult decât atât, nu contează cine a început. Contează ca ei să își găsească o soluție cu care amândoi să fie de acord. Deci, evită să aflu cine a început. Chiar dacă tu ai văzut cine a început, e important să nu scoți în evidență acest lucru. Cum mai găsesc de cuviință o altă parte dintre părinți să rezolve problema sau conflictul între doi copii? Iau partea unuia dintre ei. Care dintre ei? În general aceluia mai mic. Adică sună cam așa: ”Hai, potoliți-vă. Uite, el este mai mic și chiar nu știe ce să facă. Te-a lovit, a smuls jucăria, înțelege-l și tu pe el, e mai mic. Ai putea să cedezi.” Și uite așa, încet-încet, copilul mai mare învață mereu să cedeze în favoarea celui mai mic, iar cel mai mic este obișnuit să câștige tocmai pentru că este mai mic și se va folosi de asta. Asta nu e o rezolvare eficientă a conflictului. Tot timpul unul câștigă și unul pierde. Deci nu lua partea niciunuia dintre copii, chiar dacă unul dintre ei este copilul tău și celălalt nu este, ba cu atât mai mult. Un alt mecanism prin care s-au oprit conflictele între copii, și cred că am trecut cu toții prin asta, a fost următorul: pedepsirea tuturor copiilor, chiar dacă unul singur a greșit. Plecăm de la următorul exemplu: suntem în mașină cu copiii și probabil că sunt trei, să spunem, și unul dintre ei se comportă într-un fel în care nu ne place. Noi spunem ”Potolește-te!” Ceilalți intervin și ei și la un moment dat părintele spune: ”Dacă nu sunteți în stare să vă comportați cum trebuie, plecăm cu toții acasă, nu mai mergem la film.” Și iată cum părintele pedepsește toți copiii doar pentru că unul singur nu s-a comportat așa cum părintele și-ar fi dorit. Acest lucru se întâmplă foarte des la școală și cadrele didactice aplică foarte mult acest mecanism. Pedepsesc toți copiii chiar dacă unul sau câțiva s-au comportat altfel decât s-ar fi așteptat cadrul didactic, iar ceilalți au fost absolut în regulă. De ce să nu faci asta? Cum se simt oare copiii care nu au greșit cu nimic fiind pedepsiți pentru comportamentul celorlalți? Cum se simte copilul care a atras după el o pedeapsă sau o consecință negativă asupra altora care nu au avut nicio vină. Iată alte lucruri pe care să nu le faci: nu-ți extrage copilul dintr-o situație conflictuală. De exemplu, ești cu copilul în parc și un alt copil îi vorbește urât sau îl împinge sau copilul tău face asta și tu spui ”Acum, în acest moment, plecăm acasă” și-ți iei copilul din această situație conflictuală. Și da, ea s-a oprit, dar din nou, copilul tau nu a învățat cum să rezolve conflictele. Copilul sau copiii tăi s-au comportat greșit, au rostit cuvinte pe care ai fi dorit să nu le rostească, au smuls jucăria altor copii sau au împins? Ce fac mulți părinți în această situație este că își obligă copilul să spună ”Îmi pare rău, iartă-mă!” și din punctul de vedere al părintelui, conflictul s-a încheiat. Copilul și-a cerut scuze și ne oprim aici. Ce se întâmplă în această situație? Copilul înțelege că dacă își cere scuze este suficient și începe să o arunce foarte simplu: ”Scuze. Îmi pare rău!” și gata. Totul s-a încheiat. Copilul e iertat, dar va repeta acest comportament, pentru că nu îi înțelege consecințele, nu știe să se comporte diferit și nu a primit abilități de gestionare a conflictului. Pur și simplu a ieșit din conflict spunând ”Îmi pare rău!” Ai aflat, iată, o listă de ”Așa nu!”, ce să nu faci când doi copii au un conflict. Care este scopul, de fapt? Scopul este să avem copii care învață să își rezolve conflictul singuri, care au relații echilibrate, care știu să se comporte atât cu proprii frați, cât și cu ceilalți copii. Ce ne mai dorim?Să avem copii care să învețe să își gestioneze diferențele într-un mod respectuos, chiar dacă nu vor deveni prieteni foarte buni cu colegii lor sau cu ceilalți copii din parc. Nu-i vorba despre prietenie, este vorba despre cum gestionezi diferențele, punctele de vedere diferite, în așa fel încât să avem o modalitate câștig-câștig pentru fiecare parte. Ce ne-am mai dori este ca ai noștri copii să aibă convingeri sănătoase despre ce înseamnă un conflict și cum se gestionează el. Și nu în ultimul rând, să fie capabili să îi asculte pe ceilalți și să ajungă la o soluție câștig-câștig. Ce îți propun să faci cu aceste informații: uită-te din nou pe lista de ”Așa nu!” și gândește-te care sunt acele lucruri pe care deja le-ai făcut. Probabil că ai făcut cele mai multe dintre ele: le-ai spus copiilor să înceteze, ai căutat vinovatul, ai ținut partea unuia dintre copii, le-ai luat obiectul pentru care se ceartă sau, și mai bine de atât, le-ai oferit tu soluția prin care să își rezolve conflictul. Gândește-te la toate aceste lucruri și hai să vedem împreună care sunt convingerile de la care ar putea să plece copiii în așa fel încât pe termen scurt și pe termen lung să poată să își gestioneze într-un mod eficient conflictele. Asta vei vedea în lecția următoare: Convingeri sănătoase despre conflicte."
  },
  {
    "id": 584,
    "title": "Convingeri sănătoase despre conflicte",
    "text": "Ce îmi propun să îți arăt în această lecție sunt câteva convingeri pe care, dacă le-am preda copiilor noștri, evident, asumându-ni-le noi în primul rând, i-ar ajuta pe termen scurt și, mai ales pe termen lung, să aibă relații echilibrate, să prevină conflictele și să le gestioneze într-un mod eficient. Prima convingere importantă este aceasta: singurul comportament pe care îl pot controla este al meu. Pot să decid eu ce fac. Nu este vina celuilalt că eu mă comport într-un fel sau altul. Comportamentul meu este singurul pe care îl pot controla. O altă convingere sănătoasă este următoarea: conflictul înseamnă că avem o problemă de rezolvat. Atât. Ce înseamnă asta? Înseamnă că eu nu atac persoana cu care stau de vorbă, ci pur și simplu problema de la care plecăm, adică vrem lucruri diferite. Este o mare diferență între a ataca persoana cu care avem conflicte, ceea ce ne aduce o încărcătură emoțională în conflict, și a înțelege că fiecare conflict pleacă de la același lucru: o problemă de rezolvat. În felul acesta putem să domolim emoțiile legate de conflict. Nu mai aducem o încărcătură emoțională. O altă convingere sănătoasă este aceasta: căutăm întodeauna soluția câștig-câștig. Rezolvarea unui conflict nu este despre ”eu câștig și tu pierzi”. Atâta vreme cât eu mă montez în rezolvarea unui conflict în a demonstra celuilalt că eu am dreptate, încercând, de asemenea, să-mi impun punctul de vedere și soluția mea, nu facem decât să escaladăm conflictul. De aceea, aceasta este cea mai bună cale de a rezolva un conflict. Cum facem să câștigăm amândoi cât mai mult din ceea ce ne-am dorit? Pentru că cele mai multe conflicte, între copii, cel puțin, apar din cauza proprietății și aici ne referim la jucării, la camera fiecăruia sau spațiul personal. Uite o altă convingere care ar putea să-i ajute pe copii să devină mai generoși. Și aceasta este: atunci când împart, fac doi oameni fericiți. Sunt și eu fericit, pentru că îl fac pe celălalt fericit. Eu sunt fericit, celălalt este fericit. Aceasta este convingerea de bază care duce la generozitate. Atunci când împart, fac doi oameni fericiți. Nu pierd eu, ci mă fac și pe mine fericit, și pe celălalt. Și încă o convingere foarte bună și aceasta este: nu se discută conflictele la nervi. Aceasta este o convingere foarte importantă și am să spun de ce. Mi s-a întâmplat, de exemplu, să intru într-un conflict cu o persoană, să înțeleg că încep să mă irit, încep să mă enervez și să îmi pierd controlul și să nu mai fiu capabilă să răspund într-un mod auto-reglat la ceea ce se întâmplă și să simt nevoia să mă extrag din acest conflict în așa fel încât să mă reculeg, să mă calmez pentru a putea din nou discuta pe un ton calm, pentru că aceasta este convingerea pe care eu am primit-o de acasă. Nu se discută conflictele la nervi, adică atunci când avem o polemică și spiritele o iau razna ne oprim, ne calmăm și o luăm de la capăt. Și mi s-a întâmplat în acest context ca cealaltă persoană sa spună ”Nu pleci nicăieri! Rămâi aici să discutăm. Adică nu îți pasă, îmi intorci spatele?” În momentul în care oamenii nu au aceeași convingere, se simt părăsiți în conflictul lor și vor să rămână acolo pe baricade până se termină conflictul. Dar nu ajută pe nimeni pentru că în momentul în care ne enervăm nu mai suntem capabili să ne auto reglăm și spunem și facem lucruri pe care ulterior le am putea regreta. Așa că această convingere importantă. Ai simțit că ți-ai pierdut controlul, că te-ai enervat și ai putea spune sau face lucruri pe care ulterior le-ai putea regreta? Oprește-te. Spune-i celuilalt ce ți se întâmplă, spune-i ce simți si reculege-te, calmează-te și întoarce-te să rezolvi conflictul, pentru că un conflict este doar o problemă de rezolvat. Nu ne propunem să rănim pe nimeni și nu este despre dreptatea noastră. E despre o soluție câștig-câștig. Sper că aceste convingeri te-au ajutat în așa fel încât să vezi puțin diferit conflictul. Dacă reușești să transmiți aceste convingeri și copilului tău, ar putea să știe cât mai devreme ce să facă diferit atunci când intră într-o polemică cu cineva. Ce vei vedea în lecția următoare sunt câteva reguli despre gestionarea conflictului pe care le-ai putea trasa, creiona, mai ales în context familial, dar nu doar, în așa fel încât al tău copil sau copiii tăi să prevină și să gestioneze mai bine conflictele."
  },
  {
    "id": 585,
    "title": "Stabilește reguli",
    "text": "Îți aduci, fără doar și poate, aminte că am discutat despre reguli. Ne vom întoarce la ele, pentru că regulile și limitele, în general, precum și valorile, principiile pe care le dorim demonstrate de către copiii noștri, previn foarte multe din comportamentele negative, deci și din conflicte. Ce urmează în această lecție? O să îți dau câteva idei despre reguli pe care eu le-am pus în practică și alți părinți care i-au ajutat pe copii să prevină conflictele sau să le gestioneze mai ușor. Îți spuneam că cele mai multe conflicte se iscă în jurul jucăriilor. Ce ai putea face pentru a preveni conflictele în această zonă? Iată câteva idei. Împarte jucăriile în jucării care se împart și jucării care nu se împart. Noi avem această pretenție de la copiii noștri ca ei să împartă toate jucăriile. De aceea, ar fi mult mai simplu ca ei să aibă jucării pe care nu le împart, pentru că nici noi ca adulți nu ne împărțim toate ”jucăriile”. Dacă îi dai șansa copilului tău să aibă câteva jucării pe care nu este dispus să le împartă va fi mult mai dispus să împartă celelalte jucării. Atunci când iese în parc, de exemplu, ai putea să-i spui copilului tău: ”Ia-ți jucăria pe care ești dispus să o împarți”. În felul acesta, vor fi prevenite o serie dintre conflictele pe care copilul tău le-ar putea avea cu ceilalți, pentru că ține de jucăria lui. Adică, ”Dacă alegi să-ți iei cu tine o jucărie în parc înseamnă că ești dispus să-ți împarți jucăria. Altminteri, poate ar fi o idee mai bună să o lași în casă.” Ce se întâmplă dacă ceilalți copii nu vor să împartă jucăria cu al tău copil? Poți să spui același lucru: ”Este poate jucăria care nu se împarte.” Și mai există o idee aici. Această idee este sub forma unei alte reguli: ”Proprietarul jucăriei alege dacă își împarte jucăria sau nu. Este dreptul lui să își împartă jucăria sau nu. Tot ceea ce ai tu de făcut este să o ceri. Asta este o altă regulă. Jucăriile se cer, nu se simulg. Ce ai tu de spus este: aș vrea jucăria ta, te rog. Este dreptul celuilalt să spună da sau nu.” Și este și dreptul copilului tău să spună da sau nu. În momentul în care ieși cu copilul tău în parc și se îndreaptă către un alt copil și vrea să-i smulgă jucăria, nu rămâi doar pe bancă. Du-te lângă copilul tau și spune: ”Știi, este jucăria celuilalt copil și este dreptul lui dacă și-o oferă sau nu. Tot ce poți tu să faci este să o ceri frumos. Spune-i: ”Aș vrea să mă joc cu jucăria ta, te rog.” Sau ”jucăria, te rog” sau doar te rog (dacă nu poate să vorbească mai mult decât atât) Și chiar dacă nu poate vorbi, o faci tu în locul copilului tău: ”Se pare că fiul meu/fiica mea își dorește foarte mult jucăria ta și ți-ar spune în acest moment ”Îmi dai jucăria ta, te rog?” Dacă celălalt copil refuză, tot ceea ce ai de făcut este să empatizezi cu frustrarea copilului tău că nu a primit ce și-a dorit și să-i spui: ” E dreptul celuilalt copil dacă oferă jucăria sau nu.” Pentru ca acest principiu să funcționeze, mai este important un aspect: nu oferi jucăria/ jucăriile copilului tău fără ca acesta să fie de acord. Mi se întâmplă foarte des să merg în parc și să văd cum copilul meu se îndreaptă către o jucărie. El a învățat deja să o ceară si nu e nimeni în jur. Se uită în jur, nu e copilul acolo, și mama copilului spune: ”A, poți să o iei, este a lui David.” Eu intervin de fiecare dată și spun: ”Dacă este jucăria lui David, am prefera să ne-o ofere David.” Și aici intervine o altă regulă: dacă un copil nu a fost acolo să-ți ofere jucăria lui, pentru că era la un spațiu de joacă, te joci aici, unde este jucăria, nu pleci cu această jucărie în altă parte a parcului. Te joci cu ea acolo unde ai găsit-o și în momentul în care copilul vine, i-o ceri, nu pleci cu ea (o altă regulă importantă). Ce mai poate ajuta aici este următorul principiu: orice fel de jucărie împrumutată se aduce înapoi. Ceri voie copilului să-i iei jucăria, te poți juca cu ea oriunde în acest parc, regula este că o aduci înapoi de unde ai luat-o. Ce alte reguli am creionat eu pentru mine în situația mea și mulți părinți le-au preluat, dar sunt doar sugestii: alege-le pe acelea care ți se potrivesc și care sunt conforme cu valorile tale. De exemplu, eu i-am pus copilului meu mereu: ”Nu lovești niciodată primul. Nu răspunzi agresiunii cu agresiune. Dacă un copil îți vorbește urât sau te împinge, ceea ce tu vei spune este următorul lucru: ”Nu îmi place cum te comporți. Dacă mai vorbești așa cu mine, eu aleg să plec de lângă tine. Asta este ceea ce vrei?” Ai idee cum rămân unii copii în parc când li se spune asta? Rămân cu gura căscată, pentru că niciun copil nu le vorbește așa. Am fost mereu în parc lângă fiul meu, încă dinainte să vorbească, și am rostit aceste cuvinte pentru el, iar acum a învățat să spună pur si simplu: ”Nu îmi place să mi se vorbească așa. Nu-mi place cum te comporți. Dacă alegi să te mai comporți așa, eu aleg să plec de lângă tine. Asta este ceea ce vrei?” De cele mai multe ori, celălalt copil se oprește, pentru că nu se aștepta la asta, pentru că este respectuos. În plus, dacă nu se oprește, de ce este valoroasă această rostire? Pentru că îi dă șansa copilului tău să plece la alegerea lui. Nu pentru că a fost împins, nu pentru că a fost respins, nu pentru că celălalt copil l-a gonit; a fost alegerea lui și aceasta îi păstrează stima de sine și autonomia intacte. Ce alte reguli am creionat aici? ”Dacă celălalt copil te parcurge în continuare sau te lovește și simplul fapt că tu ai plecat nu te ajută să oprești conflictul acolo, ceri ajutorul unui adult. Dacă eu nu sunt în preajmă, ceri ajutorul altui adult.” Ți-am dat aici câteva sugestii. Ceea ce ți-aș propune este să te gândești la exact acele momente în care copiii tăi sau copilul tău intră în conflicte cel mai des. Care ar fi câteva reguli pe care tu le-ai putea stabili în așa fel încât să previi aceste conflicte? Îți mai dau câteva idei sau sugestii. De exemplu, copiii tăi se ceartă pentru că unul sau celălalt dă buzna peste fratele sau sora lui fără să bată la ușă? Poate fi asta o regulă: ”Intri în camera celuilalt după ce bați la ușă și după ce celălalt îți permite să intri în camera lui sau ei. E același lucru ca la jucării: dacă nu ai primit acordul, rămâi afară”. Mai e un lucru aici: copiii tăi, aceiași din casă, doi sau trei, se ceartă mereu pe aceeași jucărie? Una dintre reguli deja ar putea să ajute, aceea cu există jucării care se împart și jucării care nu se împart. Ajută-ți copiii să stabilească acest teritoriu și să și-l respecte. Dar mai există și alte categorii de jucării: jucăriile la comun (nu sunt ale niciunuia dintre ei). Și se întâmplă în modul următor: în momentul în care un copil pune mâna pe o jucărie, celălalt o vrea exact pe aceea, chiar dacă în jur sunt 50 de jucării. Știi la ce mă refer, nu-i așa? În acest moment, o altă regulă poate să ajute. De exemplu, primul care a pus mâna pe jucăria la comun alege dacă o împarte sau nu, o face cumva a lui. Și asta îl va ajuta pe celălalt copil în timp, după ce înțelege regula și tu empatizezi cu el, să se îndrepte către o altă jucărie. Cât se va juca un copil cu o jucărie? Știm amândoi, cu toții, că se va juca puțin și îi va da drumul și se va duce către alta și tot așa. Ia-ți timp acum că ai aflat aceste informații și gândește-te la acele momente în care se aprind scântei între copiii tăi. Care ar fi regulile care ar putea să prevină apariția acelor scântei? Atâta vreme cât tu ești ferm și cald cu păstrarea acelor reguli sau limite, în timp, asta va preveni conflicte. Ce vei afla în lecția următoare sunt situațiile în care e musai să intervii când ai tăi copii au un conflict și cum faci asta."
  },
  {
    "id": 586,
    "title": "Când și cum să intervii",
    "text": "Cred că ai înțeles deja că scopul, până la urmă, este ca ai tăi copii sau copilul tău să învețe să-și gestioneze conflictul singur sau singuri. Asta înseamnă că tu te retragi, treptat. Cu cât vei interveni mai mult, făcând exact acele lucruri pe care am discutat să nu le faci, cu atât copilul sau copiii tăi vor deveni mai dependenți de tine să le rezolvi conflictul. Ideea e să intervii, mediind în așa fel încât, încet încet, să te retragi până când ei sunt capabili să-și rezolve conflictul singuri. Deci nu te poți retrage din prima. Sunt foarte multe cărți de parenting, sfaturi, sugestii care spun \"Conflictul este treaba copilului sau copiilor. Lăsați-i să-și rezolve conflictele singuri.\" Și părinții stau pe bancă sau deoparte și spun \"E conflictul copiilor. Să și-l rezolve singuri.\" Sigur, e conflictul copilului sau copiilor și, da, e problema lor și, da, vor trebui să învețe să facă asta singuri. Dar asta durează, e un proces. E ca și cum ți-ai arunca copilul în apă și te-ai aștepta că știe deja să înoate. Știu, era o metodă prin care mulți copii au învățat să înoate, dar nu asta e ideea. Cu toate acestea, există anumite momente în care ar fi bine să intervii, chiar dacă ai certitudinea că ai un copil care deja știe să-și rezolve conflictul. Care sunt aceste situații? Prima situație este când unul dintre copii sau amândoi încep să se lovească fizic sau sunt răniți emoțional. Încep să spună lucruri urâte. Nu-i vorba doar de șicaneală sau de trântă sau de joacă ceva mai agresivă între doi băieți, de exemplu. Au început să se lovească. De fiecare dată când doi copii ajung să se lovească, e bine să intervii. Cum faci asta? Fizic, intri între copii și îi desparți. Poți să faci asta și cu alți copii decât ai tăi. Avem responsabilitatea de a nu-i lăsa pe copii să-și scoată ochii. Intervii și îi desparți. Îți folosești propriul corp, în așa fel încât ei să nu se mai poată lovi unul pe celălalt. O altă situație în care ar fi bine să intervii ar fi aceea în care problema sau conflictul între acei doi copii deranjează întreaga casă, întreaga clasă, întregul parc, întregul restaurant sau întreaga comunitate în care în acel moment ești. Îi afectează conflictul lor și pe ceilalți? Ar fi cazul să intervii. Și nu în ultimul rând, intervii în contextul în care copilul sau copiii tăi sunt într-un conflict recurent, adică se pare că au o problemă pe care nu sunt capabili singuri să și-o rezolve, chiar dacă știu, fiecare dintre ei, să-și rezolve conflictul. Se ceartă mereu pe același lucru și nu sunt capabili să rezolve asta, e cazul să intervii. Cum intervii? Ce faci mai departe? Prima frază pe care o vei spune este următoarea și e o mantră pe care o vei mai repeta. Și-o vei repeta de atât de multe ori, încât toată convingerile pe care le-am discutat până acum vor fi destul de bine înțelese și asumate de către copii. Iată fraza-minune: \"Văd că aveți un conflict. Văd că nu vă înțelegeți. Aș vrea să găsim împreună o soluție în așa fel încât fiecare dintre voi să obțină cât mai mult din ceea ce-și dorește. Voi sta de vorbă cu fiecare, separat, și îl rog pe celălalt să asculte\". Repet fraza \"Văd că aveți un conflict și nu vă înțelegeți. Aș vrea să găsim împreună o soluție în așa fel încât fiecare dintre voi să poată obține cât mai mult din ceea ce-și dorește. Voi sta de vorbă cu fiecare separat și îl rog pe celălalt să asculte\". Aceasta este fraza-minune. Ce faci mai departe? Vei vedea în lecția următoare."
  },
  {
    "id": 587,
    "title": "Pași în rezolvarea conflictelor",
    "text": "Ce faci mai departe? Reiau fraza doar pentru a mă asigura că a ajuns la tine. \"Văd că aveți un conflict. Aș vrea să găsim împreună o soluție în așa fel încât fiecare dintre voi să obțină cât mai mult din ceea ce-și dorește. Voi vorbi cu fiecare pe rând și îl rog pe celălalt să asculte.\" și alegi un copil cu care să stai de vorbă. Dacă celălalt spune \"Eu vreau primul, eu vreau primul!\" \"Vei avea și tu șansa să vorbești. Voi vorbi cu amândoi, pe rând.\" Nu intra într-un joc de dat cu banul \"cine începe primul\", n-are nicio importanță. Pur și simplu tu decizi cu cine stai de vorbă, în primul rând. Ce vei face mai departe? Sunt trei pași în rezolvarea unui conflict și te vei folosi, vei vedea, de multe dintre tehnicile pe care deja le-ai învățat. Prima întrebare, pe care o vei adresa primului copil cu care stai de vorbă, este \"Cum te simți?\" sau \"Cum te-ai simțit?\" și copilul îți spune \"Păi, m-am simțit frustrat sau supărat, că m-a lovit și mi-a făcut.\" și celălalt poate interveni \"dar nu e adevărat, că el a început.\" \"Înțeleg că ai alt punct de vedere. Voi vorbi și cu tine imediat. Te rog să ai răbdare și să asculți punctul celuilalt de vedere. Mulțumesc.\" și te întorci și adresezi întrebări despre cum s-a simțit acest copil până când simți că toate sentimentele au ieșit afară. Nu judeci sentimentele, foarte important. Pur și simplu asculți, nu-i spui \"Nu ar fi trebuit să te simți așa. Dar n-are niciun sens să te simți jignit. Singur celălalt n-a vrut să jignească.\" Ești pur și simplu neutru și asculți. După ce sentimentele au ieșit afară, acesta fiind primul pas, te muți la al doilea. \"Ce s-a întâmplat, din punctul tău de vedere? Poți să-mi povestești cum se vede de la tine?\" \"Păi eu am vrut să fac așa și celălalt a intervenit și mi-a luat jucăria.\" Dacă celălalt intervine, o iei de la capăt. \"A, bun. Înțeleg că de la tine se vede așa și tu ai spus asta și celălalt a spus asta. Am înțeles corect?\" Ce faci tu este să te asiguri că ai înțeles corect punctul de vedere al copilului cu care stai de vorbă. Nu trebuie să fii de acord sau să nu fii de acord. Pur și simplu îl înțelegi. Repet, ești neutru. Care este scopul acestui pas, al doilea? Este să ajungi la ceea ce-și dorește acest copil, după ce ai scos în evidență ce s-a întâmplat și cum a reacționat și ce a spus celălalt, fără să adresezi o grămadă de întrebări. Nu este un interogatoriu. Pur și simplu îi dai șansa să vorbească liber și tu asculți. Până la final ar trebui să adresezi această întrebare: \"Ok. Am înțeles cum se vede situația de la tine. Ce-ți dorești în acest moment?\" Și el va spune \"Păi, îmi doresc să mă uit la desene animate și celălalt nu vrea să se uite la desenele mele animate, vrea să se uite la alte desene animate. Eu vreau să mă uit la Pinocchio.\" \"OK. Am înțeles. Deci, ceea ce tu îți dorești este să te uiți la Pinocchio. Mai e și altceva?\" \"Nu. Eu vreau să mă uit la Pinocchio.\" \"Bun, am înțeles. Acum voi da șansa celuilalt copil să-mi spună ce simte și cum se vede de la el. Ok? Mulțumesc că asculți.\" Și te muți la celălalt copil și o iei de la capăt. \"Cum te simți?\" \"Tâ-tâ-tâ-tâ-tâ-tâ...\" \"Ok, înțeleg că te simți așa. Și, din punctul tău de vedere, cum s-a întâmplat?\" \"Păi, s-a întâmplat așa și celălalt a reacționat așa și eu am spus asta și el a făcut asta.\" Toate acele detalii. \"OK, am înțeles. Și tu ce îți dorești?\" \"Păi eu nu vreau să mă uit la Pinocchio, eu vreau să mă uit la Cenușăreasa.\" \"Aha, am înțeles. Deci, avem un singur televizor. Tu vrei să te uiți la Pinocchio și tu vrei să te uiți la Cenușăreasa. Am înțeles corect?\" \"Da.\" În momentul în care ai ajuns în acest punct, poate că ți se pare că nu-i așa, jumătate din problemă este deja rezolvată. Cei doi copii au avut șansa să spună ce simt, cum s-a văzut conflictul de la fiecare și, mai mult decât atât, ce își dorește fiecare. Pasul al treilea este găsirea soluției și te întorci la întrebarea cu care ai început. \"Bun. Avem un singur televizor. Fiecare își dorește să urmărească alt program, cum putem să facem, din punctul vostru de vedere, în așa fel încât fiecare dintre voi să obțină cât mai mult din ceea ce-și dorește? S-ar putea să nu se poată ca fiecare să obțină tot ceea ce-și dorește, ci cât mai mult. Hai să ne gândim împreună la câteva soluții.\" Atunci când ai ajuns în acest punct, dacă copiii tăi sunt la început de drum în a învăța cum se rezolvă un conflict, ce-ai putea să faci este să vii tu cu două soluții, cu două alternative. \"Ați putea, de exemplu, fie să vă uitați pe rând, de exemplu, la Pinocchio apoi la Cenușăreasa, fie astăzi vă uitați la un singur film, poate fi Cenușăreasa și mâine vă uitați la Pinocchio.\" Ar mai exista o a treia soluție, la care poate că nu ne-am gândit în acest moment, \"Să ne uităm la un alt desen animat, nici Pinocchio, nici Cenușăreasa, în așa fel încât fiecare dintre voi să fie ok cu ceea ce va urmări. Hai să ne gândim împreună. Tu ce părere ai?\" Și celălalt o să spună ce părere are. \"Păi eu aș vrea să mă uit la Pinocchio în continuare.\" \"Și tu?\" \"Păi eu aș vrea să mă uit la Cenușăreasa în continuare.\" \"Ia, hai să ne gândim la alte câteva desene animate cu care ați fi amândoi de acord. Ce părere aveți? Ce-ar fi dacă v-ați uita la Cartea Junglei.\" Nu știu. Vii cu câteva soluții, propuneri. Scopul este ca ei, amândoi, să fie de acord cu această soluție. Dacă există doi copii în această situație, care vorbesc corect, adică verbalizează suficient de bine cât să poată sta de vorbă mai departe, un alt mecanism interesant ar fi să-i lași pe ei mai departe să găsească soluția. Tu le-ai dat câteva alternative, câteva idei și, în acest moment, ai putea să le spui așa: \"Am încredere în voi că puteți găsi împreună o soluție cu care amândoi să fiți de acord. Uite cum facem. Vă las 5 minute, 10, să vorbiți între voi și să căutați o soluție. Și eu trec și mă întorc peste 10 minute și îmi spuneți la ce soluție ați ajuns. Ce părere aveți?\" Și pleci. De cele mai multe ori, în acest moment, vei vedea că acei copii fac echipă. Pentru că realizează, ascultându-se unul pe celălalt în preajma ta, că pot să găsească o soluție împreună. Și mai mult, tu le-ai spus \"Am încredere în voi că puteți să faceți asta.\" S-ar putea, de cele mai multe ori, să vină cu o soluție la care tu nici nu te-ai gândit. Copiii sunt extrem de inventivi în această direcție. Bun. Și te întorci peste 10 minute. Presupunând că au găsit soluția cu care amândoi sunt de acord, nu judeci treaba asta. S-ar putea ca, din punctul tău de vedere, unul să fi pierdut în această negociere. O lași așa. Se pare că amândoi sunt de acord cu soluția și faci ceea ce ei și-au propus să facă. Dacă nu sunt de acord, mărești intervalul și spui \"Hm, se pare că nu ați ajuns încă la o soluție. Vă mai las 5 minute. Dacă voi nu sunteți capabil să ajungeți la o soluție, o să decid eu în locul vostru. Asta este ceea ce vreți? Hai să mai încercați odată. Am încredere în voi că s-ar putea să vă iasă.\" Și pleci. Dacă nu le iese, tocmai pentru că tu le-ai spus că vii cu soluția, le-o dai. Da? Vii tu cu soluția. Și găsești o soluție care, într-adevăr, să fie una care-i satisface pe amândoi, în cât mai multe moduri. Nu o să fie ideală de fiecare dată, dar tu, ca adult, vei găsi acea soluție care îi ajută pe amândoi să-și satisfacă cât mai mult din dorința sau din nevoia lor. Dacă repeți acest proces, în timp, și copiii înțeleg că e despre soluția lor și despre cum găsesc o soluție în așa fel încât amândoi să fie de acord cu ea și să câștige cât mai mult din ceea ce-și doresc, ce poți să faci, în timp, este să te retragi, treptat. În momentul în care vin la tine \"Mami, Răzvan nu mă lasă în pace!\" Faci același lucru. \"Hm, înțeleg că aveți un conflict. Am încredere în voi că veți putea găsi împreună o soluție, în așa fel încât fiecare dintre voi să câștige cât mai mult din ceea ce-și dorește.\" Și te retragi. Dacă au nevoie de ajutor, le dai sugestii. \"Și tu ce părere ai? Și tu ce părere ai? Uite, asta ar putea fi o soluție care, într-adevăr, ar satisface cât mai mult din ceea ce-și dorește fiecare.\" Și pasul următor este întotdeauna acesta: \"Am încredere în voi că puteți găsi o soluție. Dacă voi nu puteți să ajungeți la soluție în 5 minute, în 10 minute\", cât timp ai la dispoziție, \"voi alege eu pentru voi. Asta este ceea ce vreți?\" O să fiți surprinși. Copiii nu vor asta. De ce? Pentru că au nevoie de control, de autonomie. Ceea ce faci tu prin această frază este că le satisfaci toate cele trei nevoi psihologice de bază. Le satisfaci nevoia de conectare, de relaționare pentru că empatizezi cu problema fiecăruia, pentru că nu ții partea niciunuia dintre ei, pentru că îi asculți, pentru că sunt în poziția în care să-și scoată sentimentele la iveală și tu nu judeci. Mai mult decât atât, le satisfaci nevoia de competență pentru că le spui \"Am încredere în voi că puteți găsi o soluție cu care amândoi să fiți de acord.\" Adică, am încredere în judecata voastră. Asta le satisface nevoia de competență și în plus le satisfaci nevoia de control pentru că \"Decizia este la voi. Eu intervin doar dacă voi nu puteți ajunge la o soluție amiabilă.\" De aceea această abordare este atât de eficientă. Nu numai pentru că satisface toate nevoile ci pentru că, în timp, copiii înțeleg exact asta: conflictul este despre a găsi o soluție câștig-câștig. Sper că toate aceste informații te-au ajutat în a gestiona mai eficient conflictele între copiii tăi sau copilul tău și alți copii. Hai să recapitulăm puțin înainte să încheiem. De unde pleci? De la însămânțarea sau predarea unor convingeri sănătoase despre ce este conflictul și cum se rezolvă el. Mai apoi, ai văzut că există câteva reguli pe care le poți creiona în așa fel încât copilul sau copiii tăi să prevină conflictele sau să știe să le gestioneze mai bine. Mai apoi, ai văzut cum dezvolți această abilitate în copilul sau în copiii tăi, de a-și rezolva conflictul singuri. Practic, tot ceea ce faci este să îl mediezi până când ei învață pașii pe care tu i-ai predat, în așa fel încât să rezolve conflictul singuri. Chiar și atunci când au învățat să-și rezolve singuri conflictul, intervii atunci când unul dintre ei este lovit sau se lovesc amândoi, când deranjează de jur-împrejur sau când par că nu reușesc să-și rezolve un conflict recurent. Te aștept cu întrebări sau comentarii, dacă sunt alte lucruri pe care ai vrea să le afli în plus sau e un aspect pe care crezi că nu l-am putut atinge."
  },
  {
    "id": "ext-1",
    "title": "Ghid Conectare: Sfaturi Esențiale",
    "text": "Conectarea cu copilul reprezintă un aspect fundamental al parentingului, esențial pentru dezvoltarea armonioasă a micuțului. Aceasta depășește simpla prezență fizică, implicând o interacțiune profundă, bazată pe atenție, empatie și înțelegere reciprocă.\nImportanța Conectării: O relație solidă părinte-copil contribuie semnificativ la dezvoltarea fizică, emoțională și socială. Copiii conectați au o stimă de sine mai ridicată și gestionează mai bine emoțiile.\n\nSfaturi pentru o Conectare Eficientă:\n1. Ascultare Activă: Oferă atenție deplină atunci când copilul vorbește. Coboară la nivelul său vizual.\n2. Timp de Calitate: Fiecare moment poate fi o oportunitate de conectare.\n3. Validarea Emoțiilor: Acceptă și validează emoțiile, chiar și pe cele dificile.\n4. Fii un Model Pozitiv: Copiii învață prin imitație.\n5. Atașament Securizant: Ofer dragoste și stabilitate pentru a crea siguranță."
  }
]